
1.
வாழி ஆதன் வாழி அவினி
நெற்பல பொலிக பொன்பெரிது சிறக்க
எனவேட் டோ ளே யாயே யாமே
நனைய காஞ்சிச் சினைய சிறுமீன்
யாணர் ஊரன் வாழ்க
பாணனும் வாழ்க எனவேட் டேமே.
2.
வாழி ஆதன் வாழி அவினி
விளைக வயலே வருக இரவலர்
எனவேட் டோ ளே யாயே யாமே
பல்லிதல் நீலமொடு நெய்தல் நிகர்க்கும்
தண்துறை யூரன் கேண்மை
வழிவ்ழிச் சிறக்க எனவேட் டேமே.
3.
வாழி ஆதன் வாழி அவினி
பால்பல ஊறுக பகடுபல சிறக்க
எனவேட் டோ ளே யாயே யாமே
வித்திய உழவர் நெல்லோடு பெயரும்
பூக்கஞு லூரன் தன்மனை
வாழ்க்கை பொலிக என்வேட் டேமே.
4.
வாழி ஆதன் வாழி அவினி
பகைவர்புல் ஆர்க பார்ப்பார் ஓதுக
எனவேட் டோ ளே யாயே யாமே
பூத்த கரும்பிற்காய்த்த நெல்லிற்
கழனி யூரன் மார்பு
பழன் மாகற்க எனவேட் டேமே.
5.
வாழி ஆதன் வாழி அவினி
பசியில் ஆகுக பிணீகேன் நீங்குக
எனவேட் டோ ளே யாயே யாமே
முதலை போத்து முழுமீன் ஆரும்
தண்துறை யூரன் தேரேம்
முன்கடை நிற்க எனவேட் டேமே.
6.
வாழி ஆதன் வாழி அவினி
வேந்துபகை தணிக யாண்டுபல நந்துக
எனவேட் டோ ளே யாயே யாமே
மல்ர்ந்த பொய்கை முகைந்த தாமரைத்
தண்துறை யூரண் வரைக
எந்தையும் கொடுக்க எனவேட் டேமே.
7.
வாழி ஆதன் வாழி அவினி
அறநனி சிறக்க அல்லது கெடுக
என வேட்டோ ளே யாயே யாமே
உளை மருதத்துக்கி கிளைக்குரு
தண்துறை யூரன் தன்னூர்க்
கொண்டனன் செல்க எனவேட் டேமே.
8.
வாழி ஆதன் வாழி அவினி
அரசுமுறை செய்க களவில் லாகுக
எனவேட் டோ ளே யாயே யாமே
அலங்குசினை மாஅத்து அணிமயில் இருக்கும்
புக்கஞல் ஊரன் சுளீவண்
வாய்ப்ப தாக எனவேட்டோ மே.
9.
வாழி ஆதன்வாழி அவினி
நன்றுபெரிது சிறக்க தீதில் ஆகுக
என வேட் டோ ளே யாயே யாமே
கயலார் நாரை போர்வின் சேக்கும்
தண்துறை யூரன் கேண்மை
அம்பல் ஆகற்க எனவேட் டேமே.
10.
வாழி ஆதன் வாழி அவினி
மாரி வாய்க்க வளநனி சிறக்க
எனவேட் டோ ளே யாயே யாமே
பூத்த மாஅத்துப் புலாலஞ் சிறுமீன்
தண்துறை யூரன் தன்னோடு
கொண்டனன் செல்க எனவேட் டேமே.
11.
மனைநடு வயலை வேழஞ் சுற்றும்
துறைகேழ் ஊரன் கொடுமை நாணி
நல்லன் என்றும் யாமே
அல்லன் என்னுமென் தடமென் தோளே.
12.
கரைசேர் வேழம் கரும்பிற் பூக்கும்
துறைகேழ் ஊரன் கொடுமை நன்றும்
ஆற்றுக தில்ல யாமே
தோற்கதில்லஎன் தடமென் தோளே.
13.
பரியுடை நன்மான் பொங்குளை யன்ன
வடகரை வேழம் வெண்பூப் பகரும்
தண்துறை யூரண் பெண்டிர்
துஞ்சூர் யாமத்துந் துயலறி யலரே
14.
கொடிப்பூ வேழம் தீண்டி அயல
வடுக்கொண் மாஅத்து வண்தளிர் நுடங்கும்
மணித்துறை வீரன் மார்பே
பனித்துயில் செய்யும் இன்சா யற்றே.
15.
மண்லாடு மலிர்நிறை விரும்பிய ஒண்தழைப்
புனலாடு மகளிர்க்குப் புணர்துணை உதவும்
வேழ மூதூர் ஊரன்
ஊரன் ஆயினும் ஊரனல் லன்னே.
16.
ஓங்குபூ வேழத்துத் தூம்புடைத் திரள்கால்
சிறுதொழு மகளிர் அஞ்சனம் பெய்யும்
பூக்கஞல் ஊரனை யுள்ளிப்
பூப்போல் உண்கண் பொன்போர்த் தனவே.
17.
புதன்மிசை நுடங்கும் வேழ வெண்பூ
விசும்பாடு குருகின் தன்றும் ஊரன்
புதுவோர் மேவலன் ஆகலின்
வறிதா கின்றுஎன் மடங்கெழு நெஞ்சே.
18.
இருஞ்சா யன்ன செருந்தியொடு வேழம்
கரும்பின் அலம்ரும் கழனி ஊரன்
பொருந்து மல ரன்னஎன் கண்ணழப்
பிரிந்தனன் அல்லனோ பிரியலென் என்றே.
19.
எக்கர் மாஅத்துப் புதுப்பூம் பெருஞ்சினை
புணர்ந்தோர் மெய்ம்மணங்க் கமழும் தண்பொழில்
வேழவெண்பூ வெள்ளுகை சீக்கும்
ஊரன் ஆகலின் கலங்கி
மாரி மலரின் கண்பனி யுகுமே.
20.
அறுசில் கால அஞ்சிறைத் தும்பி
நூற்றிதழ்த் தாமரைப் பூச்சினை சீக்கும்
காம்புகண் டன்ன தூம்புடை வேழத்துத்
துறைநணி யூரனை உள்ளியென்
இறையேர் எல்வளை நெகிழ்புஓ டும்மே.
கள்வன் பத்து
21.
முள்ளி நீடிய முதுநீர் அடைகரைப்
புள்ளிக் கள்வன் ஆம்பல் அறுக்கும்
தண்டுறை ய்ய்ரன் தளிப்பவும்
உண்கண் பசப்பது எவன்கொல் அன்னாய்
22.
அள்ளல் ஆடிய புள்ளிக் கள்வன்
முள்ளி வேரளைச் செல்லும் ஊரன்
நல்லசொல்லி மணந்துஇனி
நீயேன் என்றது எவன்கொல் அன்னாய்
23.
முள்ளி வேரளைக் கள்வன் ஆட்டிப்
பூக்குற்று எய்திய புனல் அணி யூரன்
தேற்றஞ் செய்துநப் புணர்ந்தினித்
தாக்கணங்கு ஆவ தெவன்கொல் அன்னாய்.
24.
தாய்சாப் பிறக்கும் புள்ளிக் கள்வனொடு
பிள்லை தன்னும் முதலைத்து அவனூர்
எய்தினன் அகின்று கொல்லோ மகிழ்நன்
பொலந்தொடி தெளிர்ப்ப முயங்கியவர்
நலங்கொண்டு துறப்பது எவன்கொல் அன்னாய்.
25.
அயல்புறந் தந்த புனிற்றுவளர் பைங்காய்
வயலைச் செங்கொடி கள்வன் அறுக்கும்
கழனி யூரன் மார்புபலர்க்கு
இழைநெகிழ் செல்லல் ஆகும் அன்னாய்.
26.
கரந்தைஅம் செறுவில் துணைதுறந்து கள்வன்
வள்ளை மென்கால் அறுக்கும் ஊரன்
எம்மும் பிறரும் அறியான்
இன்னன் ஆவது எவன்கொல் அன்னாய்.
27.
செந்நெலம் செறுவில் கதிகொண்டு கள்வன்
தண்அக மண் அளைச் செல்லும் ஊரற்கு
எவ்வளை நெகிழ சாஅய்
அல்லல் உழப்பது எவன்கொல் அன்னாய்.
28.
உண்துறை அணங்கிவள் உறைநோய் ஆயின்
தண்சேறு கள்வன் வரிக்கும் ஊரற்கு
ஒண்டொடி நெகிழச் சாஅய்
மெந்தோள் பசப்பது எவன்கொல் அன்னாய்.
29.
மாரி கடிகொளக் காவலர் கடுக
வித்திய வென்முளை கள்வன் அறுக்கும்
கழனி ஊரன் மார்புற மரீஇத்
திதலை அல்குல் நின்மகள்
பசலை கொள்வது எவன்கொல் அன்னாய்.
30.
வேப்புநனை யன்ன நெடுங்கள் கள்வன்
தண்அக மண்அளை நிறைய நெல்லின்
இரும்பூ உறைக்கும் ஊரற்குஇவள்
பெருங்கவின் இழப்பது எவன்கொல் அன்னாய்.
தோழிக்கு உரைத்த பத்து
31.
அம்ம வாழி தோழி மகிழ்நன்
கடனன்று என்னும் கொல்லோ
நம்மூர் முடமுதிர் மருதத்துப் பெருந்துறை
உடனாடு ஆயமோடு உற்ற சூளே.
32.
அம்ம வாழி தோழி மகிழ்நன்
ஒருநாள் நம்மில் வந்ததற்கு எழுநாள்
அழுப என்பஅவன் பெண்டிர்
தீயுறு மெழுகின் ஞெகிழ்வனர் விரைந்தே.
33.
அம்ம வாழி தோழி மகிழ்நன்
மருதுயர்ந்து ஓங்கிய விரிபூம் பெருந்துறைப்
பெண்டிரோடு ஆடும் என்பதன்
தண்தார் அகலம் தலைத்தலைக் கொளவே.
34.
அம்ம வாழி தோழி நம்மூர்ப்
பொய்கைப் பூத்த புழற்கால் ஆம்பல்
தாதுஏர் வண்ணம் கொண்டன
ஏதி லாளற்குப் பசந்தஎன் கண்ணே.
35.
அம்ம வாழி தோழி நம்மூர்ப்
பொய்கை ஆம்பல் நார்உரி மென்கால்
நிறத்தினும் நிழற்றுதல் மன்னே
இனிப்பசந் தன்றுஎன் மாமைக் கவினே.
36.
அம்ம வாழி தோழி யூரன்
நம்மறந்து அமைகுவன் ஆயின் நாம்மறந்து
உள்ளாது அமைதலும் அமைகுவம் மன்னே
கயலெனக் கருதிய் உண்கண்
பசலைக்கு ஒல்கா ஆகுதல் பெறினே.
37.
அம்ம வாழி தோழி மகிழ்நன்
நயந்தோர் உண்கண் பசந்துபனி மல்க
வல்லன் வல்லன் பொய்த்தல்
தேற்றான் உற்ற சூள்வாய்த் தல்லெ
38.
அம்ம வாழி தோழி மகிநன்
தன்சொல் உணர்ந்தோர் அறியலன் என்றும்
தந்தளிர் வெளவும் மேனி
ஒள்தோடி முன்கை யாம்அழப் பிரிந்தே.
39.
அம்ம வாழி தோழி யூரன்
வெம்முலை யடைய முயங்கி நம்வயின்
திருந்திழைப் பணைத்தோள் ஞெகிழப்
பிரிந்தனன் ஆயினும் பிரியலன் மன்னே.
40.
அம்ம வாழி தோழி மகிநன்
ஒள்தொடி முன்கை யாம் அழப் பிரிந்துதன்
பெண்டிர் ஊர் இறை கொண்டனன் என்ப
கெண்டை பாய்தர அவிழ்ந்த
வண்டுபிணி ஆம்பல் நாடுகிழ வோனே.
புலவிப் பத்து
41.
தன்பார்ப்புத் தின்னும் அன்புஇல் முதலையொடு
வெண்பூம் பொய்கைத்து அவனூர்என்ப அதனால்
தன்சொல் உணர்ந்தோர் மேனி
பொன்போல் செய்யும் ஊர்கிழ வோனே.
42.
மகிழ்மிகச் சிறப்ப மயங்கினள் கொலோ
யாணர் ஊரநின் மானிழை யரிவை
காவிரி மலிர்நிறை யன்னநின்
மார்புநனி விலக்கல் தொடங்கி யோளே.
43.
அம்பணத் தன்ன யாமை யேறிச்
செம்பின் அன்ன பார்ப்புப் பலதுஞ்சும்
யாணர் ஊர நின்னினும்
பாணன் பொய்யன் பல்சூ ளினனே.
44.
தீம்பெரும் பொய்கை யாமை இளம்பார்ப்புத்
தாய்முகம் நோக்கி வளர்ந்திசின் ஆஅங்கு
அதுவே ஐயநின் மார்பே
அறிந்தனை ஒழுகுமதி அறனுமார் அதுவே.
45.
கூதிர் ஆயின் தன்கலிழ் தந்து
வேனில் ஆயின் மணிநிறங் கொள்ளும்
யாறுஅணிந் தன்றுநின் ஊரே
பச்ப்பணிந் தனவால் மகிழ்நஎன் கண்ணே.
46.
நினக்கே அன்றுஅஃது எமக்குமார் இனிதே
நின்மார்பு நய்ந்த நன்னுதல் அரிவை
வேண்டிய குறிப்பினை யாகி
ஈண்டுநீ அருளாது ஆண்டுறை தல்லே.
47.
முள்ளெயிற்றுப் பாண்மகள் இன்கெடிறு சொரிந்த
அகன்பெரு வட்டி நிறைய மனையோள்
அரிகால் பெரும்பயறு நிறைக்கும் ஊர
மாணிமழை ஆயம் அறியும்நின்
பாணன் போலப் பலபொய்த் தல்லே.
48.
வலைவல் பாண்மகன் வாலெயிற்று மடமகள்
வராஅல் அஒரிந்த வட்டியுள் மனையோள்
யாண்டுகழி வெண்ணெல் நிறைக்கும் ஊர
வேண்டேம் பெருமநின் பரத்தை
யாண்டுச் செய்குறியோடு ஈண்டுநீ வரவே.
49.
அஞ்சில் ஓதி அசைநடைப் பாண்மகள்
சில்மீன் சொரிந்து பல்நெல் பெறூஉம்
யாணர் ஊரநின் பாண்மகன்
யார்நலம் சிதயப் பொய்க்குமோ இனியே.
50.
துணையோர் செல்வமும் யாமும் வருந்துதும்
வஞ்சி ஓங்கிய யாணர் ஊர
தஞ்சம் அருளாய் நீயேநின்
நெஞ்சம் பெற்ற இவளுமார் அழுமே.
தோழி கூற்றுப் பத்து
51.
நீருறை கோழி நீலச் சேவல்
கூருகிர்ப் பேடை வயாஅம் ஊர
புளிங்காய் வேட்கைத்து அன்றுநின்
மலர்ந்த மார்பிவள் வயாஅ நோய்க்கே
52.
வயலைச் செங்கொடிப் பிணையல் தைஇச்
செவ்விரல் சிவந்த சேயரி மழைக்கண்
செவ்வாய்க் குறுமகள் இனைய
எவ்வாய் முன்னின்று மகிழ்நநின் தேரே.
53.
துறைஎவன் அணங்கும் யாம்உற்ற நோயே
சிறையழி புதுப்புனல் பாய்ந்தெனக் கலங்கிக்
கழனித் தாமரை மலரும்
பழன ஊர நீயுற்ற சூளே.
54.
திண்தேர்த் தென்னவன் நல்நாட்டு உள்ளதை
வேனில் ஆயினும் தண்புனல் ஒழுகும்
தேனூர் அன்ன இவள் தெரிவளை நெகிழ
ஊரின் ஊரனை நீதர வந்த
பஞ்சாய்க் கோதை மகளிர்க்கு
அஞ்சுவல் அம்ம அம்முறை வரினே.
55.
கரும்பின் எந்திரம் களிறெதிர் பிளிற்ரும்
தேர்வண் கோமான் தேனூர் அன்னஇவள்
நல்லணி நயந்துநீ துறத்தலின்
பல்லோர் அறியப் பசந்தன்று நுதலே.
56.
பகல்கொள் விளக்கோடு இராநாள் அறியா
வெல்போர்ச் சோழர் ஆமூர் அன்ன இவள்
நலம்பெறு சுடர்நுதல் தேம்ப
எவன்பயம் செய்யும்நீ தேற்றிய மொழியே.
57.
பகலின் தோன்றும் பல்கதிர்த் தீயின்
ஆம்பல் அம் செறுவின் தேனூர் அன்ன
இவள் நலம் புலம்பப் பிரிய
அனைநலம் உடையளோ மகிழ்நநின் பெண்டே.
58.
விண்டு அன்ன வெண்ணெல் போர்வின்
கைவண் விராஅன் இருப்பை அன்ன
இவள் அணங்கு உற்றனை போறி
பிறர்க்கு மனையையால் வாழி நீயே.
59.
கேட்சின் வாழியோ மகிழ்ந ஆற்றுற
மையல் நெஞ்சிற்கு எவ்வம் தீர
நினக்குமருந் தாகிய யான்இனி
இவட்குமருந்து அன்மை நோம்என் நெஞ்சே.
60.
பழனக் கம்புள் பயிர்ப்பெடை அகவும்
கழனியுரநின் மொழிவல் என்றும்
துங்சுமனை நெடுநகர் வருதி
அஞ்சா யோஇவள் தந்தைகை வேலே.
கிழத்தி கூற்றுப்பத்து
61.
நறுவடி மாஅத்து விளைந்துகு தீப்பழம்
நெடுநீர்ப் பொய்கைத் துடுமென விழூஉம்
கைவண்மத்தி கழாஅர் அன்ன
நல்லோர் நல்லோர் நாடி
வதுவை அயர விரும்புதி நீயே.
62.
இந்திர விழவின் பூவின் அன்ன
புந்தலைப் பேடை வரிநிழல் அகவும்
இவ்வூர் மங்கையர்த் தொகுத்துஇனி
எவ்வூர் நின்றன்று மகிழ்நநின் தேரே.
63.
பொய்கைப் பள்ளிப் புலவுநாறு நீர்நாய்
வாளை நாளிரை பெறூஉம் ஊர
எம்நலம் தொலைவ தாயினும்
துன்னலம் பெருமபிறர்த் தோய்ந்த மார்பே.
64.
அலமரல் ஆயமோடு அமர்துணை தழீஇ
நலமிகு புதுப்புனல் ஆடக் கண்டோ ர்
ஒருவரும் இருவரும் அல்லர்
பலரே தெய்யஎம் மறையா தீமே.
65.
கரும்புநடு பாத்தியில் கலித்த ஆம்பல்
சுரும்புபசி களையும் பெரும்புன லூர
புதல்வனை ஈன்றஎம் மேனி
முயங்கன்மோ தெய்யநின் மார்புசிதைப் பதுவே.
66.
உடலினேன் அல்லேன் பொய்யாது உரைமோ
யாரவள் மகிழ்ந தானே தேரொடு
தளர்நடைப் பதல்வனை யுள்ளிநின்
வளவமனை வருதலும் வெளவி யோனே.
67.
மடவள் அம்மநீ இனிக்கொண்டோ ளே
தன்னொடு நிகரா என்னொடு நிகரிப்
பெருநலம் தருக்கும் என்ப விரிமலர்த்
தாதுண் வண்டினும் பலரே
ஓதி ஒண்ணுதல் பசப்பித் தோரே.
68.
கன்னி விடியல் கணக்கால் ஆம்பல்
தாமரை போல மலரும் ஊர
பேணா ளோநின் பெண்டே
யாந்தன் அடங்கவும் தான்அடங் கலளே.
69.
கண்டனெம் அல்லமோ மகிழ்நநின் பெண்டே
பலராடு பெருந்துரை மலரொடு வந்த
தண்புனல் வண்டல் உய்த்தென
உண்கண் சிவப்ப அழுதுநின் றோளே.
70.
பழனப் பன்மீன் அருந்த நாரை
கழனி மருதின் சென்னிச் சேக்கும்
மாநீர்ப் பொய்கை யாணர் ஊர
தூயர் நறியர்நின் பெண்டிர்
பேஎய் அனையம்யாம் சேய்பயந் தனமே.
8. புனலாட்டுப் பத்து
71.
சூதார் குறுந்தொடிச் சூரமை நுடக்கத்து
நின்வெங் காதலி தழீஇ நெருநை
ஆடினை என்ப புனலே அலரே
மறைத்தல் ஒல்லுமோ மகிழ்ந
புதைத்தல் ஒல்லுமோ ஞாயிற்றது ஒளியே.
72.
வயல்மலர் ஆம்பல் கயில்அமை நுடங்குதலைத்
திதலை அல்குல் துயல்வரும் கூந்தல்
குவளை உண்கன் ஏஎர் மெல்லியல்
மலரார் மலிர்நிறை வந்தெனப்
புனலாடு புணர்துனை ஆயினள் எமக்கே.
73.
வண்ண ஒந்தழை நுடங்க வாலிழை
ஒண்ணுதல் அரிவை பண்ணை பாய்ந்தெனக்
கள்நறுங் குவளை நாறித்
தண்ணென் றிசினே பெருந்துறைப் புனவே.
74.
விசும்பிழி தோகைச் சீர்போன் றிசினே
பசும்பொன் அவிரிழை பைய நிழற்றக்
கரைசேர் மருதம் ஏறிப்
பண்ணை பாய்வோள் தண்ணறுங் கதுப்பே.
75.
பலர் இவண் ஒவ்வாய் மகிழ்ந அதனால்
அலர்தொடங் கின்றால் ஊரே மலர
தொன்னிலை மருதத்துப் பெருந்துறை
நின்னோடு ஆடினள் தண்புனல் அதுவே.
76.
பஞ்சாய்க் கூந்தல் பசுமலர்ச் சுணங்கின்
தண்புணல் ஆடித்தல் நல்ம்மேம் பட்டனள்
ஒள்தொடி மடவரால் நின்னோடு
அந்தர மகளிர்க்குத் தெய்வமும் போன்றே.
77.
அம்ம வாழியோ மகிழ்நநின் மொழிவல்
பேரூர் அலர்எழ நீரலைக் கலங்கி
நின்னொடு தண்புணல் ஆடுதும்
எம்மோடு சென்மோ செல்லல்நின் மனையே.
78.
கதிரிலை நெடுவேல் கடுமான் கிள்ளி
மதில்கொல் யானையின் கதழ்புநெறி வந்த
சிறையழி புதுப்புனல் ஆடுகம்
எம்மொடு கொண்மோஎம் தோள்புரை புனையே.
79.
புதுப்புனல் ஆடி அமர்த்த கண்ணள்
யார்மகள் இவளெனப் பற்றிய மகிழ்ந
யார்மகள் ஆயினும் அறியா
நீயார் மகனைஎம் பற்றியோயே.
80.
புலக்குவேம் அல்லேம் பொய்யாது உரைமோ
நலத்தகு மகளிர்க்குத் தோள்துணை யாகித்
தலைப்பெயல் செம்புனல் ஆடித்
தவநனி சிவந்தன மகிழ்நநின் கண்ணே.
9. புலவி விராய பத்து
81.
குருகு உடைத் தூண்ட வெள் அகட்டு யாமை
அரிப்பறை வினைஞர் அல்குமிசை கூட்டும்
மலரணி வாயில் பொய்கை ஊரநீ
என்னை நயந்தனென் என்றநின்
மனையோள் கேட்கின் வருந்துவள் பெரிதே.
82.
வெகுண்டனள் என்ப பாணநின் தலைமகள்
மகிழ்நன் மார்பின் அவிழினர் நறுந்தார்த்
தாதுன் பறவை வந்துஎம்
போதார் கூந்தல் இருந்தன எனவே.
83.
மணந்தனை அருளாய் ஆயினும் பையத்
தணந்தனை யாகி உய்ம்மோ நும்மூர்
ஒண்தொடி முன்கை ஆயமும்
தண்துறை யூரன் பண்டெனப் படற்கே.
84.
செவியிற் கேட்பினும் சொல்லிறந்து வெகுள்வோள்
கண்ணிற் காணின் எனா குவள்கொல்
நறுவீ ஐம்பால் மகளிர் ஆடும்
தைஇத் தண்கயம் போலப்
பலர்படிந்து உண்ணுநின் பரத்தை மார்பே.
85.
வெண்நுதல் கம்புள் அரிக்குரல் பேடை
தண்நறும் பழனத்துக் கிளையோடு ஆலும்
மறுவில் யானர்மலிகேழ் ஊரநீ
சிறுவரின் இனைய செய்தி
நகாரோ பெருமநின் கண்டிசி ணோரே.
86.
வெண்தலைக் குருகின் மென்பறை விளிக்குறல்
நீள்வயல் நண்ணி இமிழும் ஊர
எம் இவன் நல்குதல் அரிது
நும்மனை மடந்தையொடு தலைப்பெய் தீமே.
87.
பகன்றைக் கண்ணிப் பல்ஆன் கோவலர்
கரும்பு குணிலா மாங்கனி யுதிர்க்கும்
யாணர் ஊரைநின் மனையோள்
யாரையும் புலக்கும் எம்மைமற் றெவனோ.
88.
வண்டுறை நயவரும் வளமலர்ப் பொய்கைத்
தண்துறை யூரனை எவ்வை எம்வயின்
வருதல் வேண்டுதும் என்ப
தொல்லேம் போல்யாம் அதுவேண் டுதுமே.
89.
அம்மவாழி பாண எவ்வைக்கு
எவன் பெரி தளிக்கும் என்ப பழனத்து
வண்டு தாதூதும் ஊரன்
பெண்டென விரும்பின்று அவள்தன் பண்பே.
90.
மகிழ்நன் மாண்குணம் வண்டுகொண் டனகொல்
வண்டின் மாண்குணம் மகிழ்நன்கொண் டான்கொல்
அன்ன தாகலும் அறியாள்
எம்மொடு புலக்கும்அவன் புதல்வன் தாயே.
10. எருமைப் பத்து
91.
நெறிமருப்பு எருமை நீலைரும் போத்து
வெறிமலர்ப் பொய்கை ஆம்பல் மயக்கும்
கழனியூரன் மகளிவள்
பழன வெதிரின் கொடிப்பிணை யலளே.
92.
கருங்கோட்டு எருமைச் செங்கண் புனிற்றுஆக்
காதற் குழவிக்கு ஊறுமுலை மடுக்கும்
நுந்தை நும்மூர் வருதும்
ஒண்தொடி மடந்தை நின்னையாம் பெறினே.
93.
எருமைநல் ஏற்றினம் மேயல் அருந்தெனப்
பசுமோ ரோடமோடு ஆம்பல் ஒல்லா
செய்த இனைய மன்ற பல்பொழில்
தாதுண வெறுக்கைய ஆகி இவள்
போதுஅவிழ் முச்சி யூதும் வண்டே.
94.
மள்ளர் அன்ன தடங்கோட்டு எருமை
மகளிர் அன்ன துணையோடு வதியும்
நிழல்முதிர் இலஞ்சிப் பழனத் ததுவே
கழனித் தாமரை மலரும்
கவின்பெறு சுடர்நூதல் தந்தை ஊரே.
95.
கருங்கோட்டு எருமை கயிறுபரிந்து அசைஇ
நெடுங்கதிர் நெல்லின் நாள்மேயல் ஆரும்
புனல்முற் றூரன் பகலும்
படர்மலி அருநோய் செய்தனன் எமக்கே.
96.
அணிநடை எருமை ஆடிய அள்ளல்
மணிநிற நெய்தல் ஆமபலொடு கலிக்கும்
கழனி ஊரன் மகளிவள்
பழன் ஊரன் பாயல்இன் துணையே.
97.
பகன்றை வான்மலர் மிடைந்த கோட்டைக்
கருந்தாள் எருமைக் கன்று வெரூஉம்
பொய்கை ஊரன் மகளிவள்
பொய்கைப் பூவினும் நறுந்தண் ணியளே.
98.
தண்புணல் ஆடும் தடங்கோட்டு எருமை
திண்பிணி அம்பியின் தோன்றும் ஊர
ஒண்டொடி மடமகள் இவளினும்
நுந்தையும் யாயும் துடியரோ நின்னே.
99.
பழனப் பாகல் முயிறுமூசு குடம்பை
கழனி யெருமை கதிரொடு மயக்கும்
பூக்கஞல் ஊரன் மகளிவள்
நோய்க்குமருந் தாகிய பணைத்தோ ளோளே.
100.
புனலாடு மகளிர் இட்ட ஒள்ளிழை
மணலாடு சிமையத்து எருமை கிளைக்கும்
யாணர் ஊரன் மகளிவள்
பாணர் நரம்பினும் இன்கிள வியளே.
11.தாய்க்கு உரைத்த பத்து.
101.
அன்னை வாழிவேண் டன்னை உதுக்காண்
ஏர்கொடிப் பாசடும்பு பரியஊர்பு இழிபு
நெய்தல் மயக்கி வந்தன்று நின்மகள்
பூப்போல் உண்கண் மரீஇய
நோய்க்குமருந் தாகிய கொண்கன் தேரே.
102.
அன்னை வாழிவேண் டன்னை நம்மூர்
நீல்நிறப் பெருங்கடல் புள்ளின் ஆனாது
துன்புறு துயரம் நீங்க
இன்புற இசைக்கும் அவர் தேர்மணிக் குரலே.
103.
அன்னை வாழிவேண் டன்னை புன்னையொடு
ஞாழல் பூக்கும் தண்ணந் துறைவன்
இவட்குஅமைந் தனெனால் தானே
தனக்கு அமைந்த தன்றுஇவள் மாமைக் கவினே.
104.
அன்னை வழிவேண் டன்னை நம்மூர்ப்
பலர்மடி பொழுதின் நலம்மிகச் சாஅய்
நள்ளென வந்த இயல்தேர்ச்
செல்வக் கொண்கன் செல்வனஃ தூரே.
105.
அன்னை வாழிவேண் டன்னை முழங்குகடல்
திரைதரு முத்தம் வெண்மணல் இமைக்கும்
தணம் த்ஹுறவன் வந்தெனப்
பொன்னினும் சிவந்தன்று கண்டிசின் நூதலே.
106.
அன்னை வாழிவேண் டன்னை அவர்நாட்டுத்
துதிக்கால் அன்னம் துணைசெத்து மிதிக்கும்
தன்கடல் வளையினும் இலங்கும்இவள்
அம்கலிழ் ஆகம் கண்டிசின் நினைந்தே.
107.
அன்னை வாழிவேண் டன்னைஎன் தோழி
சுடர்நுதல் பசப்பச் சாஅய்ப் படர்மெலிந்து
தண்கடல் படுதிரை கேட்டொறும்
துஞ்சாள் ஆகுதல் நோகோ யானே.
108.
அன்னை வாழிவேண் டன்னை கழிய
முண்டக மலரும் தண்கடற் சேர்ப்பன்
எந்தோள் துறந்தனன் ஆயின்
எவன்கொல் மற்றவன் நயந்த தோளே.
109.
அன்னை வாழிவேண் டன்னை நெய்தல்
நீர்படர் தூம்பின் பூக்கெழு துறைவன்
எந்தோள் துறந்த காலை எவன்கொல்
பன்னாள் வரும்அவன் அளித்த போழ்தே.
110.
அன்னை வாழிவேண் டன்னை புன்னை
பொன்னிறம் விரியும் பூக்கெழு துறைவனை
என்னை என்றும் யாமே இவ்வூர்
பிறதொன் றாகக் கூறும்
ஆங்கும் ஆக்குமோ வழிய பாலே.
11. தோழிக்கு உரைத்த பத்து.
111.
அம்ம வாழி தோழி பாணன்
சூழ்கழி மருங்கின் நாண்இரை கொளீஇச்
சினைக்கயல் மாய்க்கும் துறைவன் கேண்மை
பிரிந்தும் வாழ்துமோ நாமே
அருந்தவம் முயறல் ஆற்றா தேமே.
112.
அம்ம வாழி தோழி பாசிலைச்
செருந்தி தாய இருங்கழிச் சேர்ப்பன்
தான்வரக் காண்குவம் நாமே
மற்ந்தோம் மன்ற நாணுடை நெஞ்சே.
113.
அம்ம வாழி தோழி நென்னல்
ஓங்குதிரை வெண்மணல் உடைக்கும் துறைவற்கு
ஊரார் பெண்டென மொழிய என்னை
அதுகேட் டன்னாய் என்றனள் அன்னை
பைபய வெம்மை என்றனென் யானே.
114.
அம்ம வாழி தோழி கொண்கன்
நேரேம் ஆயினும் செல்குவம் கொல்லோ
கடலின் நாரை இரற்றும்
மடலம் பெண்ணை அவனுடை நாட்டே.
115.
அம்ம வாழி தோழி பன்மாண்
நுண்மணல் அடைகரை நம்மோடு ஆடிய
தண்ணந் துறைவன் மறைஇ
அன்னை அருங்கடி வந்துநின் றோனே.
116.
அம்ம வாழி தோழி நாம் அழ
நீல இருங்கழி நீலம் கூம்பு
மாலைவந் தன்று மன்ற
காலை யன்ன காலைமுந் துறுத்தே.
117.
அம்ம வாழி தோழி நலனே
இன்ன தாகுதல் கொடிதே புன்னை
யணிமலர் துறைதொறும் வரிக்கும்
மணிநீர்ச் சேர்ப்பனை மறவா தோர்க்கே.
118.
அம்ம வாழி தோழி யான் இன்று
அறன்இ லாளன் கண்ட பொழுதில்
சினவுவென் தகைக்குறவன் சென்றனென்
பின்நினைந்து இரங்கிப் பெயர்தந் தேனே.
119.
அம்ம வாழி தோழி நன்றும்
எய்யா மையின் ஏதில பற்றி
அன்பிலன் மன்ற பெரிதே
மென்புலக் கொண்கன் வாரா தோனே.
120.
அம்ம வாழி தோழி நலமிக
நல்ல ஆயின அளியமெல் தோளே
மல்லல் இருங்கழி நீரறல்விரியும்
மெல்லம் புலம்பன் வந்த மாறே.
12. கிழவற்கு உரைத்த பத்து
121.
கண்டிகும் அல்லமோ கொண்கநின் கேளே
முண்டகக் கோதை நனையத்
தெண்டிரைப் பௌவம் பாய்ந்துநின் றோளே.
122.
கண்டகும் அல்லமோ கொண்கநின் கேளே
ஒள்ளிழை உயர்மணல் வீழ்ந்தென
வெள்ளாங் குருகை வினைவு வோளே.
123.
கண்டிகும் அல்லமோ கொண்கநின் கேளே
ஒண்ணுதல் ஆயம் ஆர்ப்பத்
தண்ணென் பெருங்கடல் திரைபாய் வோளே.
124.
கண்டிகும் அல்லமோ கொண்கநின் கேளே
வண்டற் பாவை வெளவலின்
நுண்பொடி அளைஇக் கடல்தூர்ப் போளே.
125.
கண்டிகும் அல்லமோ கொண்கநின்
தெண்டிரை பாவை வெளவ
ஊண்கண் சிவப்ப அழுதுநின் றோளே.
126.
கண்டிகும் அல்லமோ கொண்கநின் கேளே
யுண்கண் வண்டினம் மொய்ப்பத்
தெண்கடற் பெருந்திரை மூழ்கு வோளே.
127.
கண்டிகும் அல்லமோ கொண்கநின் கேளே
தும்பை மாலை இளமுலை
நுண்பூண் ஆகம் விலங்கு வோளே.
128.
கண்டிகும் அல்லமோ கொண்கநின் கேளே
உறாஅ வறுமுலை மடாஅ
உண்ணாப் பாவையை ஊட்டு வோளே.
129. கிடைக்காத பாடல்
130. கிடைக்காத பாடல்
14.பாணற்கு உரைத்த பத்து
131.
நண்றே பாண கொண்கனது நட்பே
தில்லை வேலி இவ்வூர்க்
கல்லென் கௌவை எழாஅக் காலே.
132.
அம்ம வாழி பாண புன்னை
அரும்புமலி கானல் இவ்வூர்
அலரா கின்றுஅவர் அருளு மாறே.
133.
யானெவன் செய்கோ பாண ஆனாது
மெல்லம் புலம்பன் பிரிந்தெனப்
புல்லென் றனஎன் புரிவளைத் தோளே.
134.
காண்மதி பாண இருங்கழிப் பாய்பரி
நெடுந்தேர்க் கொண்க னோடு
தான்வந் தன்றுஎன் மாமைக் கவினே.
135.
பைதலம் அல்லேம் பாண பணைத்தோள்
ஐதுஅமைந்து அகன்ற அல்குல்
நெய்தலம் கண்ணியை நேர்தல்நாம் பெறினே.
136.
நாணிலை மன்ற பாண நீயே
கோண்ஏர் இலங்குவளை நெகிழ்த்த
கானலம் துறைவற்குச் சொல்உகுப் போயே.
137.
நின்னொன்று வினவுவல் பாண நும்மூர்த்
திண்தேர்க் கொண்கனை நய்ந்தோர்
பண்டைத் தந்நலம் பெறுபவோ.
138.
பண்பிலை மன்ற பாண இவ்வூர்
அன்பில கடிய கழறி
மென்புலக் கொண்கனைத் தாரா தோயே.
139.
அம்ம வாழி கொண்க எம்வயின் மாண்நலம் மருட்டும் நின்னினும்
பாணன் நல்லோர் நலம்சிதைக் கும்மே.
140.
காண்மதி பாணநீ யுரைத்தற் குரிகை
துறைகெழு கொண்கன் பிரிந்தென
விறைகேழ் எல்வளை நீங்கிய நிலையே.
15.ஞாழற் பத்து
141.
எக்கர் ஞாழல் செருந்தியொடு கமழத்
துவலைத் தண்துளி வீசிப்
பயலை செய்தன பனிபடு துறையே.
142.
எக்கர் ஞாழல் இறங்கு இணர்ப் படுசினைப்
புள்இறை கூரும் துறைவனை
உள்ளேன் தொழி படீஇயர்என் கண்ணே.
143.
எக்கர் ஞாழல் புள்ளிமிழ் அகன்துறை
இனிய செய்த நின்றுபின்
முனிவு செய்தஇவள் தடமெல் தோளே.
144.
எக்கர் ஞாழல் இணர்படு பொதும்பர்த்
தனிக்குரு உறங்கும் துறைவற்கு
இனிப்பசந் தன்றுஎன் மாமைக் கவினே.
145.
எக்கர் ஞாழல் சிறியிலைப் பெருஞ்சினை
ஓதம் வாங்கும் துறைவன்
மாயோள் பசலை நீக்கினன் இனியே.
146.
எக்கர் ஞாழல் அரும்புமுதிர் அவிழிணர்
நறிய கமழும் துறைவற்கு
இனிய மன்றஎன் மாமைக் கவினே.
147.
எக்கர் ஞாழல் மலரின் மகளிர்
ஒள்தழை அயரும் துறைவன்
தண்தழை விலையென நல்கினன் நாடே.
148.
எக்கர் ஞாழல் இகந்துபடு பெருஞ்சினை
வீஇனிது கமழும் துறைவனை
நீயினிது முயங்குதி காத லோயே.
149.
எக்கர் ஞாழல் பூவின் அன்ன
சுணங்குவளர் இளமுலை மடந்தைக்கு
அணங்குவளர்த்து அகறல் வல்லா தீமோ.
150.
எக்கர் ஞாழல் நறுமலர்ப் பெருஞ்சினைப்
புணரி திளைக்கும் துறைவன்
புணர்வின் இன்னான் அரும்புணர் வினனே.
16.வெள்ளங் குருகுப் பத்து
151.
வெள்ளாங் குருகின் பிள்ளை செத்தெனக்
காணிய சென்ற மடநடை நாரை
மிதிப்ப நக்க கண்போல் நெய்தல்
கள்கமழ்ந்து ஆனாத் துறைவற்கு
நெக்க நெஞ்சம் நேர்கல் லேனே.
152.
வெள்ளாங் குருகின் பிள்ளை செத்தெனக்
காணிய சென்ற மடநடை நாரை
கையறுபு இரற்றும் கானலம் புலம்பம்
துரைவன் வரையும் என்ப
அறவன் போலும் அருளுமார் அதுவே.
153.
வெள்ளாங் குருகின் பிள்ளை செத்தெனக்
காணிய சென்ற மடநடை நாரை
உளர ஒழிந்த தூவி குலவுமணல்
போர்வின் பெறூஉம் துறைவன் கேண்மை
நன்னெடுங் கூந்தல் நாடுமோ மற்றே.
154.
வெள்ளாங்க் குருகின் பிள்ளை செத்தெனக்
காணிய சென்ற மடநடை நாரை
கானற் சேக்கும் துறைவனோடு
யானெவன் செய்கோ பொய்க்கும் இவ்வூரே.
155.
வெள்ளாங்க் குருகின் பிள்ளை செத்தெனக்
காணிய சென்ற மடநடை நாரை
பதைப்பத் ததைந்த நெய்தல் கழிய
ஓதமொடுபெயரும் துறைவதற்குப்
பைஞ்சாய்ப் பாவை ஈன்றனென் யானே.
156.
வெள்ளாங்க் குருகின் பிள்ளை செத்தெனக்
காணிய சென்ற மடநடை நாரை
பதைப்ப ஒழிந்த செம்மறுத் தூவி
தெள்கழிப் பரக்கும் துரைவன்
எனக்கோ காதலன் அனைக்கோ வேறே.
157.
வெள்ளாங்க் குருகின் பிள்ளை செத்தெனக்
காணிய சென்ற மடநடை நாரை
காலை யிருந்து மாலைச் சேக்கும்
தெண்கடல் சேர்ப்பனொடு வாரான்
தான்வந் தனன்எம் காத லோனே.
158.
வெள்ளாங்க் குருகின் பிள்ளை செத்தெனக்
காணிய சென்ற மடநடை நாரை
கானலம் பெருந்துறைத் துணையொடு கொட்கும்
தண்ணந் துறைவன் கண்டிக்கும்
அம்மா மேனிஎம் தோழியது துயரே.
159.
வெள்ளாங்க் குருகின் பிள்ளை செத்தெனக்
காணிய சென்ற மடநடை நாரை
பசிதின அல்கும் பனிநீர்ச் சேர்ப்ப
நின்ஒன்று இரக்குவன் அல்லேன்
தந்தனை சென்மோ கொண்டஇவள் நலனே.
160.
வெள்ளாங்க் குருகின் பிள்ளை செத்தெனக்
காணிய சென்ற மடநடை நாரை
நொந்ததன் தலையும் நோய்மிகும் துறைவ
பண்டையின் மிகப்பெரிது இனைஇ
முயங்குமதி பெரும மய்ங்கினள் பெரிதே.
17.சிறுவெண் காக்கைப் பத்து.
161.
பெருங்கடற் கரையது சிறுவெண் காக்கை
கருங்கோட்டுப் புன்னைத் தங்கும் துறைவற்குப்
பயந்தநுதல் அழியச் சாஅய்
நயந்த நெஞ்சம் நோய்ப்பா ல்ஃதே.
162.
பெருங்கடற் கரையது சிறுவெண் காக்கை
நீத்துநீர் இருங்கழி இரைதேர்ந்து உண்டு
பூக்கமழ் பொதும்பர்ச் சேக்கும்
துறைவன் சொல்லோ பிறவா யினவே.
163.
பெருங்கடற் கரையது சிறுவெண் காக்கை
இருங்கழித் துவலை ஒலியில் துஞ்சும்
துறைவன் துறந்தெனத் துறந்துஎன்
இறையேர் முன்கை நீக்கிய வளையே.
164.
இருங்கடற் கரையது சிறுவெண் காக்கை
இருங்கழி மருங்கின் அயிரை ஆரும்
தண்ணந் துறைவன் தகுதி
நம்மோடு அமையாது அலர்பயந் தன்றே.
165.
பெருங்கடற் கரையது சிறுவெண் காக்கை
ஆருகழிச் சிறுமீன் ஆர மாந்தும்
துறைவன் சொல்லிய சொல்என்
இறையோர் எல்வளை கொண்டுநின் றதுவே.
166.
பெருங்கடற் கரையது சிறுவெண் காக்கை
வரிவெண் தாலி வலைசெத்து வெரூஉம்
மெல்லம் புலம்பன் தேறி
நல்ல வாயின நல்லோள் கண்ணே.
167.
பெருங்கடற் கரையது சிறுவெண் காக்கை
இருங்கழி இனக்கெடிறு ஆரும் துறைவன்
நல்குவன் போலக் கூறி
நல்கான் ஆயினும் தொல்கே என்னே.
168.
பெருங்கடற் கரையது சிறுவெண் காக்கை
துறைபடி யம்பி அகமனை ஈனும்
தண்ணந் தூறைவன் நல்கி
ஒள்நுதல் அரிவை பாலா ரும்மே.
169.
பெருங்கடற் கரையது சிறுவெண் காக்கை
பொன்னிணார் ஞாழல் முனையில் பொதியவிழ்
புன்னையம் பூஞ்சினைச் சேக்கும் துறைவன்
நெஞ்சத்து உண்மை யறிந்தும்
என்செயப் பசக்கும் தோழியென் கண்ணே.
170.
பெருங்கடற் கரையது சிறுவெண் காக்கை
இருங்கழி நெய்தல் சிதைக்குந் துறைவன்
நல்லன் என்றி யாயின்
பல்லிதழ் உண்கண் பசத்தல்மற் றெவனோ.
18.தொண்டிப் பத்து.
171.
திரைஇமிழ் இன்னிசை அளைகி அயலது
முழவுஇமிழ் இன்னிசை மறுகுதொறு இசைக்கும்
தொண்டி அன்ன பணைத்தோள்
ஒள்தொடி அரிவைஎன் நெஞ்சுகொண் டோ ளே.
172.
ஒள்தொடி அரிவை கொண்டனள் நெஞ்சே
வண்டிமிர் பனித்துறைத் தொண்டி ஆங்கண்
உரவுக் கடல்ஒலித் திரையென
இரவி னானும் துயிலறி யேனே.
173.
இரவி னானும் இந்துயில் அறியாது
அரவுறு துயரம் எய்துப தொண்டித்
தண்நறு நெய்தல் நாறும்
பின்இருங் கூந்தல் அணங்குற் றோரே.
174.
அணங்குடைப் பனித்துறைத் தொண்டி யன்ன
மணங்கமழ் பொழிற்குறி நல்கினள் நுணங்கு இழை
பொங்கரி பரந்த உண்கண்
அம்கலில் மேனி அசைஇய எமக்கே.
175.
எமக்குநயந் தருளினை யாயின் பணைத்தோள்
நல்நுதல் அரிவையொடு மென்மெல இயலி
வந்திசின் வாழியா மடந்தை
தொண்டி யன்னநின் பண்புல கொண்டே.
176.
பண்பும் பாயலும் கொண்டனள் தொண்டித்
தண்கமழ் புதுமலர் நாறும் ஒண்டொடி
ஐதுஅமைந்து அகன்ற அல்குல்
கொய்தளிர் மேனி கூறுமதி தவறே.
177.
தவறிலர் ஆயினும் பனிப்ப மன்ற
இவறுதிரை திளைக்கும் இடுமணல் நெடுங்கோட்டு
முண்டக நறுமலர் கமழும்
தொண்டி அன்னோள் தோள்உற் றோரே.
178.
தோளும் கூந்தலும் பலபா ராட்டி
வாழ்தல் ஒல்லுமோ மற்றே செங்கோல்
குட்டுவன் தொண்டி யன்ன
என்கண்டும் நயந்துநீ நல்காகக் காலே.
179.
நல்குமதி வாழியோ நளிநீர்ச் சேர்ப்ப
அலவன் தாக்கத் துறையிறாப் பிறழும்
இன்னொலித் தொண்டி அற்றே
நின்னலது இல்லா இவள்சிறு நுதவே.
180.
சிறுநனை வரைந்தனை கொண்மோ பெருநீர்
வலைவர் தந்த கொழுமீன் வல்சிப்
பறைதபு முதுகுருகு இருக்கும்
துரைகெழு தொண்டி அன்னஇவள் நலனே.
19.நெய்தற் பத்து.
181. நெய்தல் உண்கண் ஏர் இறைப் பணைந்தோள்
பொய்தல் ஆடிய பொய்யா மகளிர்
குப்பை வெண்மணல் குரவை நிறூஉந்
துறைகெழு கொண்கன் நல்கி
உறைவுஇனிது அம்மஇவ் அழுங்கள் ஊரே.
182.
நெய்தல் நறுமலர் செருந்தியொடு விரைஇக்
கைபுனை நறுந்தார் கமழும் மார்பன்
அருந்திறல் கடவுள் அல்லன்
பெருந்துறைக் கண்டுஇவள் அணங்கி யோனே.
183.
கணங்கொள் அருவிக் கான்கெழு நாடன்
குறும்பொறை நாடன் நல்வய லூரன்
தண்கடற் சேர்ப்பன் பிரிந்தெனப் பண்டையிற்
கடும்பகல் வருதி கையறு மாலை
கொடுங்கழி நெய்தலும் கூம்பக்
காலை வரினும் களைஞரோ இலரே.
184.
நெய்தல் இருங்கழி நெய்தல் நீக்கி
மீனுநுண் குருகுஇளங் கானல் அல்கும்
கடல்அணிந் தன்றுஅவர் ஊரே
கடலினும் பெரிதுஎமக்கு அவருடை நட்பே.
185.
அலங்கிதழ் நெய்தல் கொற்கை முன்துறை
இலங்குமுத்து உறைக்கும் எயிறுகெழு துவர்வாய்
அரம்போழ் அவ்வளைக் குறுமகள்
நரம்புஆர்த் தன்ன தீங்கிள வியனே.
186.
நாரை நல்லினம் கடுப்ப மகளிர்
நீர்வார் கூந்தல் உளரும் துறைவ
பொங்குழி நெய்தல் உறைப்ப இத்துறை
பல்கால் வரூஉம் தேரெனச்
செல்வா தீமோ என்றனள் யாயே.
187.
நொதும லாளர் கொள்ளார் இவையே
எம்மொடு வந்து கடலாடு மகளிரும்
நெய்தலம் பகைத்தழைப் பாவை புனையார்
உடலகம் கொள்வோர் இன்மையின்
தொடலைக் குற்ற சிலபூ வினரே.
188.
இருங்கழிச் சேயிறா இனப்புன் ஆரும்
கொற்கைக் கோமான் கொற்கையம் பெருந்துறை
வைகறை மலரும்நெய்தல் போலத்
தகைபெரி துடை காதலி கண்ணே.
189.
புன்னை நுன்தாது உறைத்தரு நெய்தல்
பொன்படு மணியில் பொற்பத் தோன்றும்
மெல்லம் புலம்பன் வந்தென
நல்லன வாயின தோழியென் கண்ணே.
190.
தண்ணறு நெய்தல் தளையவிழ் வான்பூ
வெண்ணெல் அரிநர் மாற்றினர் அறுக்கும்
மெல்லம் புலம்பன் மன்றஎம்
பல்லிதழ் உண்கண் பனிசெய் தோனே.
20.வளைப் பத்து.
191.
கடற்கோடு செறிந்த வளைவார் முன்கைக்
கழிப்புத் தொடர்ந்த இடும்பல் கூந்தல்
கானல் ஞாழற் கவின்பெறு தழையள்
வரையர மகளிரின் அரியள்என்
நிறையரு நெஞ்சம் கொண்டொளித் தோளே.
192.
கோடுபுலங் கொட்பக் கடலெழுந்து முழுங்கப்
பாடிமிழ் பனித்துறை யோடுகலம் உகைக்கும்
துறைவன் பிரிந்தென நெகிழ்ந்தன
வீங்கின மாதோ தொழிஎன் வளையே.
193.
வலம்புரியுழுத வார்மணல் அடைகரை
இலங்குகதிர் முத்தம் இருள்கெட இமைக்கும்
துரைகெழு கொண்கநீ தந்த
அறைபுனல் வால்வளை நல்லவோ தாமே.
194.
கடற்கோ டறுத்த அரம்போழ் அவ்வளை
ஒள்தொடி மடவரல் கண்டிக்கும் கொண்க
நன்னுதல் இன்றுமால் செய்தெனக்
கொன்ஒன்று கடுத்தனள் அன்னையது நிலையே.
195.
வளைபடு முத்தம் பரதவர் பகரும்
கடல்கெழு கொண்கன் காதல் மடமகள்
கெடலரும் துயரம் நல்கிப்
படலின் பாயல் நல்கி யோளெ.
196.
கோடீர் எல்வளைக் கொழும்பல் கூந்தல்
ஆய்தொடி மடவரல் வேண்டுதி யாயின்
தென்கழி சேயிறாப் படூஉம்
தன்கடற் சேர்ப்ப வரைந்தனை கொண்மோ.
197.
இலங்குவளை தெளிர்ப்ப அலவன் ஆட்டி
முகம்புதை ச்துப்பினள் இறைஞ்ச்நின் றோனே
புலம்புகொள் மாலை மறைய
நலம்கேழ் ஆகம் நல்குவள் எனக்கே.
198.
வளையணி முன்கை வாலெயிற்று அமர்நகை
இளையர் ஆடும் தளைஅவிழ் கானல்
குறுந்துறை வினவி நின்ற
நெடுந்தோள் அண்ணல் கண்டிக்கும் யாமே.
199.
கானலம் பெருந்துறைக் கலிதிரை திளைக்கும்
வானுயர் நெடுமணல் ஏறி ஆனாது
காண்கம் வம்மோ தோழி
செறிவளை நெகிழ்த்தோன் எறிகடல் நாடே
200.
இலங்குவீங்கு எல்வளை ஆய்நூதல் கவினப்
பொலந்தேர்க் கொண்கன் வந்தனன் இனியே
விலங்குஅரி நெடுங்கண் ஞெகிழ்மதி
நலங்கவர் பசலையை நகுக நாமே.
21.அன்னாய் வாழிப் பத்து
201.
அன்னாய் வாழிவேண் டன்னை என்னை
தானும் மலைந்தான் எமக்கும் தழையாயின
பொன்வீ மணியரும் பினவே
என்ன மரம்கொல்அவர் சாரல் அவ்வே.
202.
அன்னாய் வாழிவேண் டன்னை நம்மூர்ப்
பார்ப்பனக் குறுமகப் போலத் தாமும்
குடுமித் தலைய மன்ற
நெடுமலை நாடன் ஊர்ந்த மாவே.
203.
அன்னாய் வாழிவேன் டன்னைநம் படப்பை
தேன்மயங்கு பாலினும் இனிய அவர்நாட்டு
உவலை கூவற் கீழ
மானுண்டு எஞ்சிய கலிழி நீரே.
204.
அன்னாய் வாழிவேண் டன்னைஅஃது எவன்கொல்
வரையர மகளிரின் நிரையுடன் குழீஇப்
பெயர்வழிப் பெயர் வழித் தவிராது நோக்கி
நல்லள் நல்லள் என்ப
தீயேன் தில்ல மலைகிழ வோர்க்கே.
205.
அன்னாய் வாழிவேண் டன்னையென் தோழி
நனிநான் உடையள் நின்னும் அஞ்சும்
ஒலிவெள் ளருவி ஓங்குமலை நாடன்
மலர்ந்த மார்பின் பாயல்
துஞ்சிய வெய்யள் நோகோ யானே.
206.
அன்னாய் வாழிவேண் டன்னை உவக்காண்
மாரிக் குளத்துக் காப்பாள் அன்னன்
தூவலின் நனைந்த தொடலை ஒள்வாள்
பாசி சூழ்ந்த பெருங்கழல்
தண்பனி வைகிய வைக்கச் சினனே.
207.
அன்னாய் வாழிவேண் டன்னை நன்றும்
உணங்கல கொல்லோநின் தினையே உவக்காண்
நிணம்பொதி வழுக்கில் தோன்றும்
மழைத்தலை வைத்துஅவர் மணிநெடுங் குன்றே.
208.
அன்னாய் வாழிவேண் டன்னை கானவர்
கிழங்ககழ் நெடுங்குழி மல்க வேங்கைப்
பொன்மலி புதுவீத் தாஅம் அவர் நாட்டு
மணிநிற மால்வரை மறைதொறு
அணிமலர் நெடுங்கண் ஆர்ந்தன பனியே.
209.
அன்னாய் வாழிவேண் டன்னை நீமற்று
யான்அவர் மறத்தல் வேண்டுதி யாயின்
கொண்டல் அவரைப் பூவின் அன்ன
வெண்டலை மாமழை சூடித்
தோன்றல் அனாதுஅவர் மணிநெடுங் குன்றே.
210.
அன்னாய் வாழிவேண் டன்னைநம் படப்பை
புலவுச்சேர் துறுகல் ஏறி அவர்நாட்டுப்
பூக்கெழு குன்றம் நோக்கி நின்று
மணிபுரை வயங்கிழமை நிலைபெறத்
தணிதற்கும் உரித்துஅவள் உற்ற நோயே.
22.அன்னாய்ப் பத்து
211. நெய்யொடு மயக்கிய உழுந்துநூற் றன்ன
வயலையஞ் சிலம்பின் தலையது
செயலையம் பகைத்தழி வாடும் அன்னாய்.
212.
சாந்த மரத்ஹ்ட பூதிழ் எழுபுகை
கூட்டுவிரை கமழும் நாடன்
அறவற்கு எவனோ நாமக்ல்வு அன்னாய்
213.
நறுவடி மாஅத்து மூக்கிறுபு உதிர்த்த
ஈர்ந்தண் பெருவடுப் பாலையிற் குறவர்
உறைவீழ் ஆலியல் தொகுக்கும் சாரல்
மீமிசை நன்னாட் டவர்வரின்
யானுயிர் வாழ்தல் கூடும் அன்னாய்.
214.
சாரல் பலவின் கொழுந்துணர் நறும்பழம்
இருங்கள் விடரளை வீழ்ந்தென வெற்பில்
பெருந்தேன் இறாஅல் கீறும் நாடன்
பேரமர் மழைக்கண் கழிலத்தன்
சீருடை நன்னாட்டுச் செல்லும் அன்னாய்.
215.
கட்டளை யன்ன மணிநிறத் தும்பி
இட்டிய குயின்ற துறைவயின் செலீஇயர்
தட்டைத் தண்ணுமைப் பின்னர் இயவர்
தீங்குழல் ஆம்பலின் இனிய இமிரும்
புதன்மலர் மாலையும் பிரிவோர்
இதனினும் கொடிய செய்குவர் அன்னாய்.
216.
குறுங்கை இரும்புலிக் கோள்வல் ஏற்ரை
நெடும்புதல் கானத்து மடப்பிடி ஈன்ற
நடுங்குநடைக் குழவி கொளீஇய பலவின்
பழந்தாங்கு கொழுநிழல் ஒளிக்கும் நாடற்குக்
கொய்திடு தளிரின் வாடிநின்
மெய்பிறி தாதல் எவன்கொல் அன்னாய்.
217.
பெருவரை வேண்க்கைப் பொன்மருள் நறுவீ
மானினப் பெருங்கிளை மேயல் ஆரும்
கானக நாடன் வரவுமிவண்
மேனி பசப்பது எவன்கொல் அன்னாய்.
218.
நுண்ணேர் புருவத்த கண்ணும் ஆடும்
மயிர்வார் முன்கை வளையும் சொறூஉம்
களிறுகோள் பிழைத்த கதஞ்சிறந்து எழுபுலி
எழுதரு மழையின் குழுமும்
பெருங்கள் நாடன் வருங்கொல் அன்னாய்.
219.
கருங்கால் வேங்கை மாத்தகட்டு ஒள்வீ
இருங்கள் வியலறை வரிப்பத் தாஅம்
நன்மலை நாடன் பிரிந்தென
ஒண்ணுதல் பசப்பது எவன்கொல் அன்னாய்.
220.
அலங்குமழை பொழிந்த அகன்கண் அருவி
ஆடுகழை அடுக்கத்து இழிதரு நாடன்
பெருவரை யன்ன திருவிறல் வியன்மார்பு
முயங்காது கழிந்த நாள்இவள்
மயங்கிதழ் மழைக்கண் கலிழும் அன்னாய்.
23.அம்மவழிப் பத்து.
221.
அம்ம வாழி தோழி கதலர்
பாவை யன்னஎன் ஆய்கவின் தொலைய
நன்மா மேனி பசப்பச்
செல்வல் என்பதம் மலைகெழு நாடே.
222.
அம்ம வாழி தோழி நம்மூர்
நனிந்துவந்து உறையும் நறுந்தண் மார்வன்
இன் இனி வாரா மாறுகொல்
சின்னிரை ஓதிஎன் நுதல்பசப் பதுவே.
223.
அம்ம வாழி தோழி நம்மலை
வரையாம் இழியக் கோடல் நீடக்
காதலர்ப் பிரிந்தோர் கையற நலியும்
தண்பனி வடந்தை அச்சிரம்
முந்துவந்த் தனர்நம் காத லோரே.
224.
அம்ம வாழி தோழி நம்மலை
மணிநிறங் கொண்ட மாமலை வெற்பில்
துணீநீர் அருவி நம்மோடு ஆடல்
எளிய மன்ஆல் அவர்க்கினி
அரிய ஆகுதல் மருண்டனென் யானே.


225.
அம்ம வாழி தோழி பைஞ்சுனைப்
பாசடை நிவந்த பனிமலர்க் குவளை
உள்ளகங் கமழும் கூந்தல் மெல்லியல்
ஏர்திகழ் ஒண்ணுதல் பசத்தல்
ஓரார் கொல்நம் காத லோரே.
226.
அம்ம வாழி தோழி நம்மலை
நறுந்தண் சிலம்பின் நாறுகுலைக் காந்தன்
கொங்குஉன் வண்டின் பெயர்ந்துபுற மாறிநின்
வன்புடை விறற்கவின் கொண்ட
வன்பி லாளன் வந்தனன் இனியே.
227.
அம்ம வாழி தோழி நாளும்
நன்னுதல் பசப்பவௌம் நறுந்தோள் நெகிழவும்
ஆற்றலம் யாம் என மதிப்பக் கூறி
நப்பிரிந்து உறைதோர் மன்றநீ
விட்டனை யோஅவர் உற்ற சூளே.


228.
அம்ம வாழி தோழி நம்மூர்
நிரந்திலங்கு அருவிய நெடுமலை நாடன்
இரந்துகுறை யுறாஅன் பெயரின்
என்ஆ வதுகொல்நம் இன்னுயிர் நிலையே.
229.
அம்ம வாழி தோழி நாம்அழப்
பன்னாள் பிரிந்த அறனி லாளன்
வந்தன னோமற்று இரவில்
பொன்போல் விறல்கவின் கொள்ளுநின் நுதலே.
230.
அம்ம வாழி தோழி நம்மொடு
சிறுதினைக் காவல் நாகிப் பெரிதுநின்
மெல்தோள் நெகிழவும் திருநுதல் பசப்பவும்
பொன்போல் விறற்கவின் தொலைத்த
குன்ற நாடற்கு அயர்வர்நன் மணனே.
24.தெய்யோப் பத்து.
231.
யாங்குவல் லுநையோ ஓங்கல் வெற்ப
இரும்பல் கூந்தல் திருந்திழை அரிவை
திதலை மாமை தேயப்
பசலை பாயப் பிரிவு தெய்யோ.
232.
போதார் கூந்தல் இயலணி அழுங்க
ஏதி லாளனை நீபிரிந் ததற்கே
அழவிர் மணிப்பூண் அனையப்
பெயலா னாஎன் கண்ணே தெய்யோ.
233.
வருவை யல்லை வாடைநனி கொடிதே
அருவரை மருங்கின் ஆய்மணி வரன்றி
ஒல்லென இழிதரும் அருவிநின்
கல்லுடை நாட்டுச் செல்லல் தெய்யோ.
234.
மின்னவிர் வயங்கிழை ஞெகிழச் சாஅய்
நன்னுதல் பசத்த லாவது துன்னிக்
கனவிற் காணும் இவளே
நனவிற் காணாள்நின் மார்பே தெய்யோ.
235.
கையுற வீழ்ந்த மையில் வன்மொடு
அரிது காதலர்ப் பொழுதே அதனால்
தெரியிழை தெளிர்ப்ப முயங்கிப்
பிரியலம் என்கமோ எழுகமோ தெய்யோ.
236.
அன்னையும் அறிந்தனள் அலரும் ஆயின்று
நன்மனை நெடுநகர் புலம்புகொள உறுதரும்
இன்னா வாடையும் மலையும்
நும்மூர்ச் செல்கம் எழுகமோ தெய்யோ.
237.
காமம் கடவ உள்ளம் இனைப்ப
யாம்வந்து காண்பதோர் பருவம் ஆயின்
ஓங்கித் தோன்றும் உயர்வரைக்கு
யாங்கெனப் படுவது நும்மூர் தெய்யோ.
238.
வாய்க்கோட்டு வயத்தகர் வாராது மாறினும்
குரூஉமயிர்ப் புருவை ஆசையின் அல்கும்
ஆஅல் அருவித் தண்மெருஞ் சிலம்ப
நீஇவன் வரூஉம் காலை
மேவரும் மாதோஇவள் நலனே தெய்யோ.
239.
சுரும்புணக் களித்த புகர்முக வேழம்
இரும்பிணர்த் துறுகல் பிடிசெத்துத் தழூநின்
குன்றுகெழு நன்னாட்டுச் சென்ற பின்றை
நேரிறைப் பணைத்தோள் ஞெகிழ
வாரா யாயின் வாழேம் தெய்யோ.
240.
அறியோம் அல்லேம் அறிந்தனம் மாதோ
பொறிவரிச் சிறைய வண்டினம் மொய்ப்பச்
சாந்தம் நாறும் நறியோள்
கூந்தல் நாறும்நின் மார்பே தெய்யோ.
25.வெறிப்பத்து
241.
நம்முறு துயரம் நோக்கி அன்னை
வேலன் தந்தா ளாயின்அவ் வேலன்
வெறிகமழ் நாடன் கேண்மை
அறியுமோ தில்ல செறியெயிற் றோயே.
242.
அறியா மையின் வெறியென மயங்கி
அன்னையும் அருந்துயர் உழந்தனள் அதனால்
எய்யாது விடுதலோ கொடிதே நிரையிதழ்
ஆய்மலர் உண்கண் பசப்பச்
சேய்மலை நாடன் செய்த நோயே.
243.
கறிவளர் சிலம்பின் கடவுள் பேணி
அறியா வேலன் வெறியெனக் கூறும்
அதுமனம் கொள்குவை அனையிவள்
புதுமலர் மழைக்கண் புலம்பிய நோய்க்கே.
244.
அம்ம வாழி தோழி பன்மலர்
நறுந்தண் சோலை நாடுகெழ நெடுந்தகை
குன்றம் பாடான் ஆயின்
என்பயஞ் செய்யுமோ வேலற்குஅவ் வெறியே.
245.
பொய்யா மரபின் ஊர்முகு வேலன்
கலங்குமெய்ப் படுத்துக் கன்னந் தூக்கி
முருகென மொழியும் ஆயின்
கெழுதகை கொல் இவள் அணங்கி யோற்கே.
246.
வெறிசெறித் தனனே வேலன் கறிய
கன்முகை வயப்புலி கலங்குமெய்ப் படூஉ
புன்பலம் வித்திய புனவர் புணர்த்த
மெய்ம்மை யன்ன பெண்பாற் புணர்ந்து
மன்றில் பையுள் தீரும்
குன்ற நாடன் உறீஇய நோயே.
247.
அன்னை தந்தது ஆகுவது அறிவன்
பொன்னகர் வரைப்பின் கன்னம் தூக்கி
முருகென மொழியும் ஆயின்
அருவரை நாடன் பெயர்கொலோ அதுவே.
248.
பெய்ம் மணல் முற்றம் கவின்பெற இயற்றி
மலைவான் கொண்ட சினைஇயf வேலன்
கழங்கினால் அறிகுவது என்றால்
நன்றால் அம்ம நின்றஇவள் நலனே.
249.
பெய்ம்மணல் வரைப்பின் கழங்குபடுத்து அன்னைக்கு
முருகென மொழியும் வேலன் மற்றவன்
வாழிய விலங்கு மருவிச்
சூர்மலை நாடனை அறியா தோனே.
250.
பொய்படு அறியாக் கழங்கே மெய்யே
மணிவரைக் கட்சி மடமயில் ஆலும்நம்
மலர்ந்த வள்ளியம் கானம் கிழவோன்
ஆண்டகை விறல்வேள் அல்லன்இவள்
பூண்தாங்கு இளமுலை அணங்கியோனே.
26.குன்றக் குறவன் பத்து.
251.
குன்றக் குறவன் ஆர்ப்பின் எழிலி
நுன்பல் அழிதுளி பொழியும் நாட
நெடுவரைப் படப்பை நும்மூர்க்
கடுவரல் அருவி காணினும் அழுமே.
252.
குன்றக் குறவன் புல்வேய்க் குரம்பை
மன்றாடு இளமழை மறைக்கும் நாடன்
புரையோன் வாழி தோழி விரைபெயல்
அரும்பனி அளைஇய கூதிர்ப்
பெருந்தண் வாடையின் முந்துவந் தனனே.
253.
குன்றக் குறவன் சார்ந்த நறும்புகை
தேஙகமழ் சிலம்பின் வரையகம் கமழும்
கானக நாடன் வரையின்
மன்றலும் உடையள்கொல் தோழி யாயே.
254.
குன்றக் குறவன் ஆரம் அறுத்தென
நறும்புகை சூழ்ந்து காந்தள் நாறும்
வண்ட்மிர் சுடர்நுதல் குறுமகள்
கொண்டனர் செல்வர்தம் குன்றுகெழு நாட்டே.
255.
குன்றக் குறவன் காதல் மடமகள்
வரையர மகளிர்ப் புரையுஞ் சாயலள்
ஐயள் அரும்பிய முலையள்
செய்ய வாயினள் மார்பினள் சுணங்கே.
256.
குன்றக் குறவன் காதல் மடமகள்
வண்படு கூந்தல் தந்தழைக் கொடிச்சி
வளையள் முளைவாள் எயிற்றள்
இளையள் ஆயினும் ஆரணங் கினனே.
257.
குன்றக் குறவன் கடவுட் பேணி
இரந்தனன் பெற்ற வெள்வளைக் குறுமகள்
ஆயரி நெடுங்கள் கலிழச்
சேயதால் தெய்யநீ பிரியும் நாடே.
258.
குன்றக் குறுவன் காதல் மடமகள்
அணிமயில் அன்ன அசைநடைக் கொடிச்சியைப்
பெருவரை நாடன் வரையும் ஆயின்
கொடுத்தனெம் ஆயினோம் நன்றே
இன்னும் ஆனாது நன்னுதல் துயிரே.
259.
குன்றக் குறவன் காதல் மடமகள்
மன்ற வேங்கை மலர்சில கொண்டு
மலையுறை கடவுள் குலமுதல் வழுத்தித்
தேம்பலிச் செய்த ஈர்நறுங் கையள்
மலர்ந்த காந்தள் நாறிக்
கவிழ்ந்த கண்ணள்எம் அணங்கி யோளே.
260.
குன்றக் குறவன் காதல் மடமகள்
மெந்தோள் கொடிச்சியைப் பெறற்கரிது தில்ல
பைம்புறப் பைங்கிளி ஒப்பலர்
புன்புல மயக்கத்து விளைந்தன தினையே.
27.கேழற் பத்து


261.
மெந்தினை மேய்ந்த தறுகண் பன்றி
வன்கல் அடுக்கத்துத் துஞ்சும் நாடன்
எந்தை அறிதல் அஞ்சிக் கொல்
அதுவே மன்ற வாரா மையே.
262.
சிறுதினை மேய்ந்த தறுகண் பன்றி
துறுகல் அடுக்கத்துத் துணையொடு வதியும்
இலங்குமலை நாடன் வரூஉம்
மருந்தும் அறியும்கொல் தோழிஅவன் விருப்பே
263.
நன்பொன் அன்ன புனிறுதீர் ஏனல்
கட்டளை அன்ன கேழல் மாந்தும்
குன்றுகெழு நாடன் தானும்
வந்தனன் வந்தன்று தோழிஎன் நலனே.
264.
இளம்பிறை யன்ன கோட்ட கேழல்
களங்கனி யன்ன பெண்பாற் புணரும்
அயந்திகழ் சில்மப கண்டிரும்
பயந்தன மாதோநீ நய்ந்தோள் கண்ணே.
265.
புலிகொல் பெண்பால் புவரிக் குருளை
வளைவெண் மருப்பின் கேழல் புரக்கும்
குன்றுகெழு நாடன் மறந்தனன்
பொன்போல் புதல்வனோடு என்நீத் தோனே
266.
சிறுகண் பன்றிப் பெருஞ்சின ஒருத்தலொடு
குறுங்கை இரும்புலி பொரூஉம் நாடன்
நனிநாண் உடைமையம் மன்ற
பனிப்பயந் தனநீ நய்ந்தோள் கண்ணே.
267.
சிறுகண் பறிப் பெருஞ்சின ஒருத்தல்
துறுகல் அடுக்கத்து வில்லோர் மாற்றி
ஐவனம் கவரும் குன்ற நாடன்
வண்டுபடு கூந்தலைப் பேணிப்
பண்பில சொல்லும் தேறுதல் செத்தே.
268.
தாஅய் இழந்த தழுவரிக் குருளையொடு
வளமலைச் சிறுதினை ய்ணீஇய கானவர்
வரையோங்கு உயர்சிமைக் கேழல் உறங்கும்
நன்மலை நாடன் பிரிதல்
என்பயக்கும் மோநம் விட்டுத் துறந்தே.
269.
கேழல் உழுதெனக் கிளர்ந்த எருவை
விஅளைந்த செறுவில் தோன்றும் நாடன்
வாராது அவண்உறை நீடின் நேர்வளை
இணை ஈர் ஓதி நீயழத்
துணைநனி இழக்குவென் மடமை யானே.
270.
கிழங்ககழ் கேழல் உழுத சிலம்பில்
தலைவிளை கானவர் கொய்தனர் பொய்ரும்
புல்லென் குன்றத்துப் புலம்புகொள் நெடுவரை
காணினும் கலிழுநோய் செத்துத்
தாம்வந் தனர்நம் காத லோரே.
28 குரக்குப் பத்து
271.
அவரை அருந்த மந்தி பகர்வர்
பக்கின் தோன்றும் நாடன் வேண்டின்
பல்பசுப் பெண்டிரும் பெறுகுவன்
தொல்கேள் ஆகலின் நல்குமால் இவட்கே.
272.
கருவிரல் மந்திக் கல்லா வன்பறழ்
அருவரைத் தீந்தேன் எடுப்பை அயலது
உருகெழு நெடுஞ்சினைப் பாயும் நாடன்
இரவின் வருதல் அறியான்
வரும் வரும் என்பள் தோழியாயே.
273.
அத்தச் செயலைத் துப்புறழ் ஒள்தளிர்
புந்தலை மந்தி வன்பறழ் ஆரும்
நன்மலை நாட நீசெலின்
நின்நயத்து உறைவி என்னினும் கழில்மே.
274.
மந்திக் கணவன் கல்லாக் கொடுவன்
ஒன்கேழ் வயப்புலி குழுமலின் வைரைந்துடன்
குன்றுயர் அடுக்கம் கொள்ளும் நாடன்
சென்றனன் வாழி தோழியென்
மெல்தோள் கவினும் பாயலும் கொண்டே.
275.
குரங்கின் தலிஅவன் குருமயிர்க் கடுவன்
சூரலஞ்ச் சிறுகோல் கொண்டு வியலறை
மாரி மொக்குள் புடைக்கும் நாட
யாம்நின் நயத்தனம் எனினும்எம்
ஆய்நலம் வாடுமோ அருளுதி எனினே.
276.
மந்திக் காதலன் முறிமேய் கடுவன்
தண்கமழ் நறைக்கொடி கொண்டு வியலறைப்
பொங்கல் இளமழை புடைக்கும் நாட
நயவாய் ஆயினும் வரைந்தனை சென்மோ
கன்முகை வேங்கை மலரும்
நன்மலை நாடன் பெண்டெனப் படுத்தே.
277.
குறவர் முன்றில் மாதீண்டு துறுகல்
கல்லா மந்தி கடுவனோடு உகளும்
குன்ற நாடநின் மொழிவல் என்றும்
பயப்ப நீத்தல் என்இவள்
கயத்துவளர் குவளையின் அமர்த்த கண்ணே.
278.
சிலம்பின் வெதிரத்துக் கண்விடு கழைக்கோல்
குரங்கின் வன்பரழ் பாய்ந்தன இலஞ்சி
மீனெறி தூண்டிலின் நிவக்கும் நாடன்
உற்றோர் மறவா நோய்தந்து
கண்டோ ர் தண்டா நலங்கொண் டனனே.
279.
கல் இவர் இற்றி புல்லுவன எறிக்
குளவி மேய்ந்த மந்தி துணையோடு
வரைமிசை உகளும் நாட நீவரின்
கல்லகத் ததுஎம் ஊரே
அம்பல் சேரி அலராம் கட்டே.
280.
கருவிரல் மந்திக் கல்லா வன்பார்ப்பு
இருவெதிர் ஈர்ங்கழை ஏறிச் சிறுகோல்
மதிபுடைப் பதுபோல தோன்றும் நாட
வரைந்தனை நீஎனக் கேட்டுயான்
உரைத்தனென் அல்லனோ அஃதென் யாய்க்கே.
29.கிள்ளைப் பத்து
281.
வெள்ள வரம்பின் ஊழி போகியும்
கிள்ளை வாழிய பலவே ஒள்ளிழை
இரும்பல் கூந்தல் கொடிச்சி
பெருந்தோள் காவல் காட்டி யவ்வே.
282.
சாரல் புறத்த பெருங்குரல் சிறுதினைப்
பேரமர் மழைக்கண் கொடிச்சி கடியவும்
சோலைச் சிறுகிளி உன்னு நாட
அரிருள் பெருகின வாரல்
கோட்டுமா வாழங்கும் காட்டக நெறியே.
283.
வன்கண் கானவன் மென்சொல் மடமகள்
புன்புல மயக்கத்து உழுத ஏஅனல்
பைம்புறச் சிறுகிளி கடியும் நாட
பெரிய கூறி நீப்பினும்
பொய்வலைப் படூஉம் பெண்டுதவப் பலவே.
284.
அரிய தாமே செவ்வாய்ப் பைங்கிளி
குன்றக் குறவர் கொய்தினைப் பைங்கால்
இருவை நீள்புனங் கண்டும்
பிரிதல் தேற்றாப் பேரன் பினவே.
285.
பின்னிருங் கூந்தல் நன்னுதல் குறமகள்
மெல்தினை நுவனை யுண்டு தட்டையின்
ஐவனச் சிறுகிளி கடியும் நாட
வீங்குவளை நெகிழப் பிரிதல்
யாங்குவல் லுநையோ ஈங்கிவள் துறந்தே.


286.
சிறுதினை கொய்த இருவை வெண்கால்
காய்த்த அவரைப் படுகிளி கடியும்
யாண ராகிய நன்மலை நாடன்
புகரின்று நயந்தனன் போலும்
கவரும் தோழிஎன் மாமைக் கவினே.
287.
நெடுவரை மிசையது குறுங்கால் வருடை
தினைபாய் கிள்ளை வெரூஉம் நாட
வல்லை மன்ற பொய்த்தல்
வல்லாய் மன்றநீ அல்லது செயலே.
288.
நன்றே செய்த உதவி நன்றுதெரிந்து
யாம் எவன் செய்குவம் நெஞ்சே
மெல்லியல் கொடிச்சி காப்பப்
பல்குரல் ஏனல் பாத்தரும் கிளியே.
289.
கொடிச்சி இன்குரல் கிளிசெத் தடுக்கத்துப்
பைங்குரல் ஏனல் படர்தரும் கிளியெனக்
காவலும் கடியுநர் போல்வர்
மால்வரை நாட வரைந்தனை கொண்மோ.
290.
அறம்புரி செங்கோல் மன்னனின் தாம்நனி
சிறந்தன போலும் கிள்ளை பிறங்கிய
பூக்கமழ் கூந்தல் கொடிச்சி
நோக்கவும் படும்அவள் ஒப்பவும் படுமே.
30 மஞ்ஞைப் பத்து.
291.
மயில்கள் ஆலக் குடிஞை இரட்டும்
துறுகல் அடுக்கத்து அதுவே பணைத்தோள்
ஆய்தழை நுடங்கும் அல்குல்
காதலி உறையும் நனிநல் லூரே.
292.
மயில்கள் ஆலப் பெருந்தேன் இமிரத்
தண்மழை தழீஇய மாமலை நாட
நின்னினும் சிறந்தனள் எமக்கே நீநயந்து
நன்மனை அருங்கடி அயர
எம்நலம் சிறப்பயாம் இனிப்பெற் றோளே.
293.
சிலம்புகமழ் காந்தன் நறுங்குலை யன்ன
நலம்பெறு கையின்என் கண்புதைத் தோயே
பாயல் இந்துணை யாகிய பணைத்தோள்
தோகை மாட்சிய மடந்தை
நீயலது உளரோஎன் நெஞ்சமர்ந் தோரே.
294.
எரிமருள் வேங்கை இருந்த தோகை
இழையணி மடந்தையின் தோன்றும் நாட
இனிதுசெய் தனையால் நுந்தை வாழியர்
நன்மனை வதுவை அயர இவள்
பின்னருங் கூந்தல் மலர் அணிந் தோரே.
295.
வருவது கொல்லோ தனே வாராது
அவணுறை மேவலின் அமைவது கொல்லோ
புனவர் கொள்ளியின் புகல்வரும் மஞ்ஞை
இருவி யிருந்த குருவி வருந்துறப்
பந்தாடு மகளிரின் படர்தரும்
குன்றுகெழு நாடனொடு சென்றஎன் நெஞ்சே.
296.
கொடிச்சி காக்கும் பெருங்குரல் ஏனல்
அடுக்கல் மஞ்ஞை கவரு நாட
நடுநாள் கங்குலும் வருதி
கடுமா தாக்கின் அறியேன் யானே.
297.
விரிந்த வேங்கைப் பெருஞ்சினைத் தோகை
பூக்கொய் மகளிரின் தோன்றும் நாட
பிரியினும் பிரிவ தன்றே
நின்னொடு மேய மடந்தை நட்பே.
298.
மழைவரவு அறியா மஞ்ஞை ஆலும்
அடுக்கல் நல்லூர் அசைநடைக் கொடிச்சி
தான்எம் அருளாள் ஆயினும்
யாம்தன் உள்ளுபு மற்ந்தறி யேமே.
299.
குனற நாடன் குன்றத்துக் கவாஅன்
பைஞ்சுனைப் பூத்த பகுவாய்க் குவளையும்
அம்சில் ஓதி அசைநடைக் கொடிச்சி
கண்போல் மலர்தலும் அரிதுஇவள்
தன்போல் சாயல் மஞ்ஞைக்கும் அரிதே.
300.
கொடிச்சி கூந்தல் போலத் தோகை
அம்சிறை விவரிக்கும் பெருங்கல் வெற்பன்
வந்தனன் எதிர்ந்தனர் கொடையே
அம்தீம் கிளவி பொலிகநின் சிறப்பே.
31.செலவு அழுங்குவித்த பத்து
301.
மால்வெள் ளோத்திரத்து மையில் வாலிணர்
அருஞ்சுரம் செல்வோர் சென்னிக் கூட்டும்
அவ்வரை யிறக்குவை யாயின்
மைவரை நாட வருந்துவள் பெரிதே.
302.
அரும்பெருள் செய்வினை தப்பற்கும் உரித்தே
பெருந்தோள் அரிவை தகைத்தற்கும் உரியள்
செல்லாய் அயினோ நன்றே
மல்லம் புலம்ப இவள்அழப் பிரிந்தே.
303.
புதுக்கலத் தன்ன கனிய ஆலம்
போகில்தனைத் தடுக்கும் வேனில் அருஞ்சுரம்
தண்ணிய இனிய வாக
எம்மொடுஞ் சென்மோ விடலை நீயே.
304.
கல்லாக் கோவலர் கோலின் தோண்டிய
ஆன்நீர்ப் பத்தல் யானை வெளவும்
கல்லதர்க் கவலை செல்லின் மெல்லியல்
புயல்நெடுங் கூந்தல் புலம்பும்
வயமான் தோன்றல் வல்லா தீமே.
305.
களிறு பிடிதழீஇப் பிறபுலம் படராது
பசிதின வருத்தம் பைதறு குன்றத்துச்
சுடர்தொடிக் குறுமகள் இனைய
எனப்பயஞ் செய்யுமோ விடலைநின் செலவே.
306.
வெல்போர்க் குருசில்நீ வியன்சுரம் இறப்பின்
பல்கழ் அல்குல் அவ்வரி வாடக்
குழலினும் இனைகுவள் பெரிதே
விழவொலி கூந்தல் மாஅ யோளே.
307.
ஞெலிகை முழங்கழல் வயமா வெரூஉம்
குன்றுடை அருஞ்சுரம் செலவயர்ந் தனையே
நன்றில் கொண்கநின் பொருளே
பாவை யன்னநின் துணைபிரிந்து வருமே.
308.
பல்லிருங் கூந்தல் மெல்லிய லோள்வயின்
பிரியாய் ஆயினும் நன்றே விரியிணர்க்
கால் எறுழ் ஒள்வி தாஅய
முருகமர் மாமலை பிரிந்தெனப் பிரிமே.
309.
வேனில் திங்கள் வெஞ்சுரம் இறந்து
செலவுஅயர்ந் தனையால் நீயே நன்று
நின்னயந்து உறைவி கடுஞ்சூல் சிறுவன்
முறுவல் காண்டலின் இனிதோ
இறுவரை நாடநீ இறந்துசெய் பொருளே.
310.
பொலம்பசும் பாண்டில் காசுநிரை அல்குல்
இலங்குவளை மெல்தோள் இழைநிலை நெகிழப்
பிரிதல் வல்லுவை ஆயின்
அரிதே விடலை இவள் ஆய்நுதற் கவினே.
32.செலவுப் பத்து
311.
வேங்கை கொய்யுநர் பஞ்சுரம் விளிப்பினும்
ஆரிடைச் செல்வோர் ஆறுநனி வெரூஉம்
காடுஇறந் தனரே காதலர்
நீடுவர் கொல்என நினையும்என் நெஞ்சே.
312.
அறஞ்சா லியரோ அறஞ்சா லியரே
வறனுண் டாயினும் அறஞ்சா லியரோ
வாள்வனப் புற்ற அருவிக்
கோள்வல் என்னையை மறிந்த குன்றே.
313.
தெறுவது அம்ம நும்மகள் விருப்பே
உறுதுயர் அவலமொடு உயிர்செலச் சாஅய்ப்
பாழ்படு நெஞ்சம் படர் அடக் கலங்க
நாடுஇடை விலங்கிய வைப்பின்
காடுஇறந் தனள்நம் காத லோனே
314.
அவிர்தொடி கொட்பக் கழுதுபுகவு அயரக்
கர்ங்கண் காக்கையொடு கழுகுவிசும்பு அகலச்
சிறுகண் யானை ஆள்வீழ்துத் திரித்ரும்
நீளிடை அருஞ்சுரம் என்பநம்
தோளிடை முனிநர் சென்ற ஆறே.
315.
பாயல் கொண்ட பனிமலர் நெடுங்கண்
பூசல் கேளார் சேயர் என்ப
விழைநெகிழ் செல்லல் உறீஇக்
கழைமுதிர் சோலைக் காடுஇறந் தோரே.
316.
பொன்செய் பாண்டில் பொலங்கலம் நந்தத்
தேரகல் அல்குல் அவ்வரி வாட
இறந்தோர் மன்ற தாமே பிறங்குலைப்
புல்லரை ஓமை நீடிய
புலிவழங்கு அதர கானத் தானே.
317.
சூழ்கம் வம்மோ தோழி பாழ்பட்டுப்
பைதற வெந்த பாலை வெங்காட்டு
அருஞ்சுரம் இறந்தோர் தேஎத்துச்
சென்ர நெஞ்சம் நீடிய பொருளே.
318.
ஆய்நலம் பசப்ப அரும்படர் நலிய
வேய்மருள் பணைத்தோள் வில்லிலை நெகிழ
நசைநனி கொன்றோர் மன்ற இசைநிமிர்ந்து
ஓடெரி நடந்த வைப்பின்
கோடுயர் பிறங்கல் மலை இறந் தோரே.
319.
கண்பொர விளங்கிய கதிர்தெறு வைப்பின்
மண்புரை பெருகிய மரம்முளி கானம்
இறந்தன ரோநம் காதலர்
மறந்தன ரோதில் மறவா நம்மே.
320.
முள்ளரை இலவத்து ஒள்ளினர் வான்பூ
முழங்கல் அசைவளி எடுப்ப வானத்து
உருமுப்படு கனலின் இருநிலத்து உறைக்கும்
கவலை அருஞ்சுரம் போயினர்
தவலில் அருநோய் தலைதந் தோரே.
33.இடைச்சுரப் பத்து.
321.
உலறுதலைப் பருந்தின் உளிவாய்ப் பேடை
அலறுதலை ஓமை அம்கவட் டேறிப்
புலம்புகொள விளிக்கும் நிலம்காய் கானத்து
மொழிபெயர் பன்மலை இறப்பினும்
ஒழிதல் செல்லாது ஒண்டொடி குணனே.
322.
நெடுங்கழை முனிய வேனில் நீடிக்
கடுங்கதிர் ஞாயிறு கல்பகத் தெறுதலின்
வெய்ய வாயினை முன்னே இனியே
ஒண்ணுதல் அரிவையை யுள்ளுதொறும்
தண்ணிய வாயின சுரட்திடை யாறே.
323.
வள்ளெயிற்றுச் செந்நாய் வயவுறு பிணவிற்குக்
கள்ளியங் கடத்தினைக் கேழல் பார்க்கும்
வெஞ்சுரக் கவலை நீந்தி
வந்த நெஞ்சம் நீ நயந்தோள் பண்பே.
324.
எரிகவர்ந் துண்ட என்றூழ் நீளிடைச்
சிறிதுகண் படுப்பினும் காண்குவென் மன்ற
நள்ளென் கங்குல் நளிமனை நெடுநகர்
வேங்கை வென்ற சுணங்கின்
தம்பாய் கூந்தல் மாஅ யோளே.
325.
வேணில் அரையத்து இலையொலி வெரீஇப்
போகில் புகாவுண்ணாது பிறிதுபுலம் படரும்
வெம்பலை அருஞ்சுரம் நலியாது
எம்வெம் காதலி பண்புதுணைப் பெற்றே.
326.
அழலவிர் நன்ந்தலை நிழலிடம் பெறாது
மடமான் அமபினை மறியொடு திரங்க
நீர்மருங்கு அறுத்த நிரம்பா இயவின்
இன்னா மன்ற சுரமே
இனிய மறையான் ஒழிந்தோள் பண்பே.
327.
பொறிவரித் தடக்கை வேதல் அஞ்சிச்
சிறுகண் யானை நிலந்தொடல் செல்வா
வெயின்முளி சோலைய வேய்உயர் சுரனே
அன்ன ஆர்இடை யானும்
தண்மை செய்தஇத் தகையோன் பண்பே.
328.
நுண்மழை தனித்தென நறுமலர் தாஅய்த்
தண்ணிய வாயினும் வெய்ய மன்ற
மடவரல் இந்துணை ஒழியக்
கடமுதிர் சோலைய காடிறத் தேற்கே.
329.
ஆள்வழக்கு அற்ற பாழ்படு நனந்தலை
வெம்முனை அருஞ்சுரம் நீந்தி நம்மொடு
மறுதரு வதுகொல் தானே செறிதொடி
கழிந்துகு நிலைய வாக
ஒழிந்தோள் கொண்டஎன் உரங்கெழு நெஞ்சே.
330.
வெந்துக ளாகிய வெயிர்கடம் நீந்தி
வந்தனம் ஆயினும் ஒழிகஇனிச் செலவே
அழுத கண்ணள் ஆய்நலம் சிதையக்
கதிர்தெறு வஞ்சுரம் நினைக்கும்
அவிர்கொல் ஆய்தொடி உள்ளத்துப் படரே.
34.தலைவி இரங்கு பத்து.
331.
அம்ம வாழி தோழி அவிழிணர்க்
கருங்கால் மராஅத்து வைகிசினை வான்பூ
அருஞ்சுரம் செல்லுநர் ஒழிந்தோர் உள்ள
இனிய கம்ழும் வெற்பின்
இன்னா என்பஅவர் சென்ற ஆறே.
332.
அம்ம வாழி தோழி என்னதூஉம்
அறநில மன்ற தாமே விறன்மிசைக்
குன்றுகெழு கானத்ஹ்ட பண்பின் மாக்கணம்
கொடிதே காதலிப் பிரிதல்
செல்லல் ஐய என்னா தவ்வே.
333.
அம்ம வாழி தோழி யாவதும்
வல்லா கொல்லோ தாமே அவண
கல்லுடை நன்னாட்டுப் புள்ளீனப் பெர்ந்தோடு
யாஅம் துணைபுணர்ந்து உறைதும்
யாங்குப் பிந்துறைதி என்னா தவ்வே.
334.
அம்ம வாழி தோழி சிறியிலை
நெல்லி நீடிய கல்வாய் கடத்திடைப்
பேதை நெஞ்சம் பின்செலச் சென்றோர்
கல்லினும் வலியர் மன்ற
ப்ல்லிதல் உண்கண் அழப்பிர்ந் தோரே.
335.
அம்ம வாழி தோழி நம்வயின்
நெய்தோ ரன்ன வெவிய எருவை
கற்புடை மருங்கில் கடுமுடை யார்க்கும்
கடுநனி கடிய என்ப
நீடி இவன் வருநர் சென்ற ஆறே.
336.
அம்ம வாழி தோழி நம்வயின்
பிரியலர் போலப் புணர்ந்தோர் மன்ற
நின்றதில் பொருட்பிணி முற்றிய
என்றூழ் நீடிய சுரன்இறந் தோரே.
337.
அம்ம வாழி தோழி நம் வயின்
மெய்யுற விரும்பிய கைகவர் முயக்கினும்
இனிய மன்ற தாமே
பனியிரும் குன்றம் சென்றோர்க்குப் பொருளே.
338.
அம்ம வாழி தோழி சாரல்
இலையில வலர்ந்த ஓங்குநிலை இலவம்
மலையுறு தீயில் சுரமுதல் தோன்றும்
பிரிவருங் காலையும் பிரிதல்
அரிதுவல் லுநர்நம் காத லோரே.
339.
அம்ம வாழி தொழி சிறியிலைக்
குறுஞ்சினை வேம்பின் நறும்பழம் உணீஇய
வாவல் உகக்கும் மாலையும்
இன்றுகொல் காதலவர் சென்ற நாடே.
340.
அம்ம வாழி தொழி காதலர்
உள்ளார் கொல்நாம் மருள்உற் றனம்கொல்
விட்டுச் சென்றனர் நம்மே
தட்டைத் சென்றனர் நம்மே
தட்டைத் தீயின் ஊரலர் எழவே.
35.இளவேனிற் பத்து.
341.
அவரோ வாரார் தான்வந் தன்றே
குயிற்பெடை இன்குரல் அகவ
அயிர்க்கேழ் நுண்ணறல் நுடங்கும் பொழுதே.
342.
அவரோ வாரார் தான்வந் தன்றே
சுரும்புகளித்து ஆலும் இருஞ்சினைக்
கருங்கால் நுணவம் கமழும் பொழுதே.
343.
அவரோ வாரார் தான்வந் தன்றே
திணிநிலைக் கோங்கம் பயந்த
அணிமிகு கொழுமுகை உடையும் பொழுதே.


344.
அவரோ வாரார் தான்வந் தன்றே
எழில்தகை இஅள்முலை பொலியப்
பொரிப்பூம் புன்கின் முறிதிமிர் பொழுதே.
345.
அவரோ வாரார் தான்வந் தன்றே
வலஞ்சுரி மராஅம் வேய்ந்துநம்
மணங்கமழ் தண்பொழில் மலரும் பொழுதே.
346.
அவரோ வாரார் தான்வந் தன்றே
அஞ்சினைப் பாதிரி அலர்ந்தெனச்
செங்கண இருங்குயில் அறையும் பொழுதே.
347.
அவரோ வாரார் தான்வந் தன்றே
எழில்தகை இளமுலை பொலியப்
பொரிப்பூம் புன்கின் முறிதிமிர் பொழுதே.
348.
அவரோ வாரார் தான்வந் தன்றே
வலஞ்சுரி மராஅம் வேய்ந்துநம்
மண்ங்கமழ் தண்பொழில் மலரும் பொழுதே.
349.
அவரோ வாரார் தான்வந் தன்றே
பொரிகால் மாஞ்சினை புதைய
எரிகால் இளந்தளிர் ஈனும் பொழுதே.
350.
அவரோ வாரார் தான்வந் தன்றே
வேம்பின் ஒண்பூ உறப்பத்
தேம்படு கிளவியவர்த் தெளீக்கும் போதே.
36.வரவுரைத்த பத்து
351.
அத்த பலவின் வெயில்தின் சிறுகாய்
அருஞ்சுரம் செல்வோர் அருந்தினர் கழியும்
காடுபின் ஒழிய வந்தனர் தீர்கினிப்
பல்லிதல் உண்கண் மடந்தைநின்
நல்லெழில் அல்குல் வாடிய நிலையே.
352.
விழுத்தொடை மறவர் வில்லிடத் தொலைந்தோர்
எழுத்துடை நடுகிஅல் அன்ன விழுப்பிணர்ப்
பெருங்கை யானை இருஞ்சினம் உறைக்கும்
வெஞ்சுரம் அரிய என்னார்
வந்தனர் தோழிநம் காத லோரே.
353.
எரிக்கொடி கநலை இய செவ்வரை போலச்
சுடர்ப்பூண் விளங்கும் எந்தெழில் அகலம்
நீ இனிது முயங்க வந்தனர்
மாயிருஞ் சோலை மலையிறந் தோரே.
354.
ஈர்ம் பிணவு புணர்ந்த செந்நாய் ஏற்றாஇ
மறியுடை மான்பிணை கொள்ளாது கழியும்
அரிய சுரன்வந் தனரே
தெரியிழை அரிவைநின் பண்புதர விரைந்தே.
355.
திருந்திழை அரிவை நின்னலம் உள்ளி
அருஞ்செயல் பொருட்பிணி பெருந்திரு உறுகெனச்
சொல்லாது பெயர்தந் தேனே பல்பொறிச்
சிறுகண் யானை திரிதரும்
நெறிவிலங்கு அதர கானத் தானே.
356.
உள்ளுதற்கு இனிய மன்ற செல்வர்
யானை பிணித்த பொன்புனை கயிற்றின்
ஒள்ளெரி மேய்ந்த சுரத்திடை
உள்ளம் வாங்கத் தந்தநின் குணனே.
357.
குரவம் மலர மரவம் பூப்பச்
சுரன்அணி கொண்ட கானம் காணூஉ
அழுங்குக செய்பொருள் செலவுஎன விரும்பிநின்
அம்கலிழ் மாமை கவின
வந்தனர் தோழிநம் காத லோரே.
358.
கோடுயர் பன்மலை இறந்தனர் ஆயினும்
நீடவிடுமோ மற்றே நீடுநினைந்து
துடைத்தொறும் துடைத்தொறும் கலங்கி
உடிஅத்தெழு வெள்ள மாகிய கண்ணே.
359.
அரும்பொருள் வேட்கைய மாகிநின் துறந்து
பெருங்கல் அதரிடைப் பிரிந்த காலைத்
தவநனி நெடிய வாயின இனியே
அணியிழை உள்ளியாம் வருதலின்
அணிய வாயின சுரத்தைடை யாறே.
360.
எரிகவர்ந் துண்ட என்றூழ் நீளிடை
அரிய வாயினும் எளிய அன்றே
அவவூறு நெஞ்சம் கலவுநனி விரும்பிக்
கடுமான் திண்தேர் கடைஇ
நெடுமான் நோக்கிநின் உள்ளி வரவே.
37. முன்னிலைப் பத்து
361. உயர்கரைக் கான்யாற்று அவிர்மணல் அகந்துறை
வேனிற் பாதிரி விரிமலர் குவைஇத்
தொடலை தை இய மடவரல் மகளே
கண்ணினும் கதவநின் முலையே
முலையினும் கதவநின் தடமென் தோளே.
362.
பதுக்கைத் தாய ஒதுக்கருங் கவலைச்
சிறுகண் யானை உறுபகை நினையாது
யாக்குவந் தனையோ பூந்தார் மார்ப
அருள்புரி நெஞ்சம் உய்த்தர
இருள்பொர நின்ற இரவி னானே.
363.
சிலைவிற் பகழிச் செந்துவ ராடைக்
கொலைவல் எயினர் தங்கைநின் முலைய
சுணங்கென நினைதி நீயே
அணங்கென நினையும்என் அணங்குறு நெஞ்சே.
364.
முளமா வல்சி எயினர் தங்கை
இளமா எயிற்றிக்கும் இந்நிலை அறியச்
சொல்லினேன் இரக்கும் அளவை
வெள்வேல் விடலை விரையா தீமே.
365.
கணமா தொலைச்சித் தன்னையர் தந்த
நிணவூன் வல்சிப் படுபுள் ஒப்பும்
நலமாண் எயிற்றி போலப் பலமிகு
நல்நலம் நயவர உடையை
என்நோற் றனையோ மாஇன் தளிரே.
366.
அன்னாய் வாழிவேண் டன்னை தோழி
பசந்தனள் பெரிதெனச் சிவந்த கண்ணை
கொன்னே கடவுதி யாயின் என்னதூஉம்
அறிய ஆகுமோ மற்றே
முறியிணர்க் கோங்கM பயந்த மாறே.
367.
பொரியரைக் கோங்கின் பொன்மருள் பசுவீ
விரியிணர் வேங்கையொடு வேறுபட மிலைச்சி
விரிவுமலர் அணிந்த வேனில் கான்யாற்றுத்
தேரொடு குறுக வந்தோன்
பேரொடு புணர்ந்தன்று அன்னைஇவள் உயிரே.
368.
எரிப்பூ இலவத்து ஊழ்கழி பன்பலர்
பொரிப்பூம் புன்கின் புகர்நிழல் வரிக்கும்
தண்பத வேனில் இன்ப நுகர்ச்சி
எம்மொடு கொண்மோ பெருமநின்
எம்மெல் ஓதி அழிவிலள் எனினே.
369.
வளமலர் ததிந்த வண்டுபடு நறும்பொழில்
முளைநிரை முறுவல் ஒருத்தியொடு நெருநல்
குறிநீ செய்தனை என்ப அலரே
குரவ நீள்சினை உறையும்
பருவ மாக்குயில் கௌவையில் பெரிதே.
370.
வண்சினைக் கோங்கின் தண்கமழ் படலை
இருஞ்சிறை வண்டின் பெருங்கிளை மொய்ப்ப
நீநயந்து உறையப் பட்டோ ள்
யாவ ளோஎம் மறையா தீமே.
38.மக்ட் போக்கிய வழித் தாயிரங்கு பத்து.
371.
மள்ளர் கோட்டின் மஞ்ஞை யாலும்
உயர்நெடும் குன்றம் படுமழை தலைஇச்
சுரநனி இனிய வாகுக தில்ல
அறநெறி இதுவெனத் தெளிந்தஎன்
பிறைநுதற் குறுமகள் போகிய சுரனே.
372.
என்னும் உள்ளினள் கொல்லோ தன்னை
நெஞ்சுணத் தேற்றிய வஞ்சினக் காளையொடு
அழுங்கல் மூதூர் அலரெழச்
செழும்பல் குன்றம் இறந்தஎன் மகளே.
373.
நினைத்தொறும் கலிலும் இடும்பை எய்துக
புலிக்கோட் பிழைட்த கவைக்கோட்டு முதுகலை
மான்பிணை அணைதர ஆண்குரல் விளிக்கும்
வெஞ்சுரம் என்மகள் உய்த்த
வம்பமை வல்வில்விடலை தாயே.
374.
பல்லூல் நினைப்பினும் நல்லென் றூழ
மிளி முன்பின் காளை காப்ப
முடியகம் புகாக் கூந்தலள்
கடுவனும் அறியாக் காடுஇறந் தோளே.
375.
இதுவென் பாவை பாவை இதுஎன்
அலமரு நோக்கின் நலம்வரு சுடர்நுதல்
பைங்கிளி எடுத்த பைங்கிளி என்றிவை
காண்தொறும் காண்தொறும் கலங்க
நீங்கின ளோஎன் பூங்க ணோளே.
376.
நாள்தொறும் கலிழும் என்னினும் இடைநின்று
காடுபடு தீயின் கனலியர் மாதோ
நல்வினை நெடுநகர் கல்லெனக் கலங்கப்
பூப்புரை உண்கண் மடவரல்
போக்கிய புணர்த்த அறனில் பாலே.
377.
நீர்நசைக்கு ஊக்கிய உயவல் யானை
இயம்புணர் தூம்பின் உயிர்க்கும் அத்தம்
சென்றனள் மன்றஎன் மகளே
பந்தும் பாவையும் கழங்கும்எமக்கு ஒழித்தே.
378.
செல்லிய முயலிப் பாஅய சிறகர்
வாவல் உகக்கும் மாலையாம் புலம்பப்
போகிய அவட்கோ நோவேன் தேமொழித்
துணையிலள் கலிழும் நெஞ்சின்
இணையேர் உண்கண் இவட்குநோ வதுமே.
379.
தன்னமர் ஆயமொடு நன்மண நுகர்ச்சியின்
இனிதாங் கொல்லோ தனக்கே பனிவரை
இனக்களிறு வழங்கும் சோலை
வயக்குறு வெள்வேல் அவற்புணர்ந்து செலவே.
380.
அத்தம் நீளிடை அவனொடு போகிய
முத்தேர் வெண்பல் முகிழ்நகை மடவரல்
தாயர் என்னும் பெயரே வல்லாறு
எடுத்தேன் மன்ற யானே
கொடுத்தோர் மன்றஅவள் ஆயத் தோரே.
39. உடன்போக்கின் கண் இடைச் சுரத்து உரைத்த பத்து.
381.
பைங்காய் நெல்லி பலவுடன் மிசைந்து
செங்கால் மராஅத்த வரிநிழல் இருந்தோர்
யார்கொல் அளியர் தாமே வார்சிறைக்
குறுங்கால் மகன்றில் அன்ன
உடன்புணர் கொள்கைக் காத லோரே.
382.
புன்னொலிக்கு அமர்த்த கண்ணன் வெள்வேல்
திருந்துகழ் காளையொடு அருஞ்சுரம் கழிவோள்
எல்லிடை அசைந்த கல்லென் சீறூர்ப்
புனையிழை மகளிர்ப் பயந்த
மனைகெழு பெண்டிர்க்கு நோவுமார் பெரிதே.
383.
கோள்சுரும்பு அரற்றும் நாள்சுரத்து அமன்ற
நெடுங்காண் மராஅத்துக் குறுஞ்சினை பற்றி
வல்ஞ்சுரி வாலிணர் கொய்தற்கு நின்ற
மள்ளன் உள்ள மகிழ்கூர்ந்துஅன்றே
பஞ்சாய்ப் பாவைக்கும் தனக்கும்
அம்சாய் கூந்தல் ஆய்வது கண்டே.
384.
சேண்புலம் முன்னிய அசைநடை அந்தணிர்
நும்மொன்று இரந்தனென் மொழிவல் எம்மூர்
ஆய்நயந்து எடுத்த ஆய்நலம் கலின
ஆரிடை இறந்தனள் என்மின்
நேர் இறை முன்கைஎன் ஆயத் தோர்க்கே.
385.
கடுங்கண் காளையொட்ய் நெடுந்தேர் ஏறிக்
கோள்வல் வேங்கை மலையிறக்கொழிய
வேறுபல் அருஞ்சுரம் இறந்தனள் அவளெனக்
கூறுமின் வாழியோ ஆறுசெல் மாக்கள்
நல்தோள் நயந்துபா ராட்டி
என்கெடுத்து இருந்த அறனில் யாய்க்கே.
386.
புன்கண் யானையொடு புலிவழங்கு அத்தம்
நய்ந்த காதலற் புணர்ந்துசென் றனளே
நெடுஞ்சுவர் நல்லில் மருண்ட
இடும்பை உறவிநின் கடுஞ்சூல் மகளே.
387.
அறம்புரி அருமறை நவின்ற நாவில்
திறம்புரி கொள்கை அந்தணீர் தொழுவலென்று
ஒள்தொடி வினவும் பேதையம் பெண்டே
கண்டனெம் அம்ம சுரத்திடை அவளை
இந்துணை இனிதுபா ராட்டக்
குன்றுயர் பிறங்கல் மலையிறந்த் தோளே.
388.
நெரும்பவிர் கனலி உர்ப்புசினந் தணியக்
கருங்கால் யாத்து வரிநிழல் இரீஇச்
சிறுவரை இறப்பின் காண்குவை செறிதொடிப்
பொன்னேர் மேணி மடந்தையொடு
வென்வேல் விடலை முன்னிய சுரனே.
389.
செய்வினை பொலிந்த செறிகழல் நோந்தாள்
மையணல் காளையொடு பைய இயலிப்
பாவை யன்னஎன் ஆய்தொடி மடந்தை
சென்றனள் என்றிர் ஐய
ஒன்றின வோஅவள் அம்சிலம் படியே.
390.
நல்லோர் ஆங்கண் பர்ந்துகை தொழுது
பல்லூழ் மறுகி வனவு வோயே
திண்தோள் வல்வில் காளையொடு
கண்டனெம் மன்ற சுரத்திடை யாமே.
40.மறுதரவுப் பத்து
391.
மறுவில் தூவிச் சிறுகருங் காக்கை
அன்புடை மரபின்நின் கிளையோடு ஆரப்
பச்சூன் பெய்த பைந்நிண வல்சி
பொலம்புனை கலத்தில் தருகுவென் மாதோ
வெம்சின விறல்வேல் காளையொடு
அம்சில் ஓதியை வரக்கரைந் தீமே.
392.
வேய்வனப்பு இழந்த தோளும் வெயில்தெற
வாய்கவின் தொநந்த நுதலும் நோக்கிப்
பரியல் வாழி தோழி பரியின்
எல்லைஇல் இடும்பை தரூஉம்
நல்வரை நாடனொடு வந்த மாறே.
393.
துறந்ததன் கொண்டு துயரடச் சாஅய்
அறம்புலந்து பழிக்கும் அண்க ணாட்டி
எவ்வ நெஞ்சிற்கு ஏம மாக
வந்தன ளோநின் மகளே
வெந்திறல் வெள்வேல் விடலைமுந் துறவே.
394.
மாண்பில் கொள்கையொடு மயங்குதுயர் செய்த
அன்பில் அறானும் அருளிற்று மன்ற
வெஞ்சுரம் இறந்த அம்சில் ஓதிப்
பெருமட மான்பிணை அலைத்த
சிறுநுதல் குறுமகள் காட்டிய வம்மே.
395.
முளிவயிர்ப் பிறந்த வளிவளர் கூர்எரிச்
சுடர்விடு நெடுங்கொடி விடர்குகை முழங்கும்
இன்னா அருஞ்சுரம் தீர்ந்தனம் மென்மெல
ஏகுமதி வாழியோ குறுமகள் போதுகலந்து
கறங்கிசை அருவி வீழும்
பிறங்கிரும் சோலைநம் மலைகெழு நாட்டே.
396.
புலிப்பொறி வேங்கைப் பொன்னிணர் கொய்துநிண்
கதுப்பயல் அணியும் அளவை பைபயச்
சுரத்திடை அயர்ச்சியை ஆறுக மடந்தை
கல்கெழு சிறப்பின் நம்மூர்
எவ்விருந் தாகிப் புகுக நாமே.
397.
கவிழ்மயிர் எருத்தின் செந்நாய் ஏற்றை
குருளைப் பன்றி கொள்ளாது கழியும்
சுரன்அணி வாரா நின்றனள் என்பது
முன்னுற விரந்தநீர் உரைமின்
இன்நகை முறுவல்என் ஆயத்தோர்க்கே.
398.
புள்ளும் அறியாப் பல்பழம் பழுனி
மடமான் அறியாத் தடநீர் நிலைஇச்
சுரநனி இனிய வாகுக என்று
நினைத்தொறும் கலிழும் என்னினும்
மிகப்பெரிது புலம்பின்று தோழிநம் ஊரே.
399.
நும்மனைச் சிலம்பு கழீஇ அயரினும்
எம்மனை வதுவை நன்மணம் கழிகெனச்
சொல்லின் எவனோ மற்றே வென்வேல்
மையற விளங்கிய கழலடிப்
பொய்வல் காளையை ஈன்ற தாய்க்கே.
400.
மள்ளர் அன்ன மரவந் தழீஇ
மகளிர் அன்ன ஆடுகொடி நுடக்கும்
அரும்பதம் கொண்ட பெரும்பத வேனில்
காதல் புணர்ந்தனள் ஆகி ஆய்கழல்
வெஞ்சின விரல்வேல் காலையொடு
இன்றுபுகு தருமென வந்தன்று வந்தன்று தூதே.
41.செவிலி கூற்றுப் பத்து
401.
மறியிடைப் படுத்த மான்பிணை போலப்
புதல்வன் நடுவண னாக நன்றும்
இனிது மன்றஅவர் கிடக்கை முனிவின்றி
நீல்நிற வியலகம் கவைஇய
ஈனும் உம்பரும் பெறலரும் குரைத்தே.
402.
புதல்வற் கவைஇய தாய்புற முயங்கி
நசையினன் வதிந்த கிடக்கை பாணர்
நரம்புளர் முரற்கை போல
இனிதால் அம்ம பண்புமா ருடைத்தே.
403.
புணர்ந்தகா தலியின் புதல்வன் தலையும்
அமர்ந்த உள்ளம் பெரிதா இன்றே
அகன்பெருஞ் சிறப்பின் தந்தை பெயரன்
முறுவலில் இன்னகை பயிற்றிச்
சிறுதேர் உருட்டும் தளர்நடை கண்டே.
404.
வாழ்நுதல் அரிவை மகன்முலை யூட்டத்
தானவன் சிறுபுறம் கவையினன் நன்று
நறும்பூம் தண்புற அணிந்த
குறும்பல் பொறைய நாடுகிழ வோனே.
405.
ஒண்சுடர்ப் பாண்டில் செஞ்சுடர் போல
மனைக்குவிளக் காயினள் மன்ற கனைப்பெயல்
பூப்பல அணிந்த வைப்பின்
புறவணி நாடன் புதல்வன் தாயே.
406.
மாதர் உண்கண் மகன்விளை யாடக்
காதலித் தழீஇ இனிதிருந் தனனே
தாதார் பிரசம் ஊதும்
போதார் புறவின் நாடுகிழ வோனே.
407.
நய்ந்த காதலித் தழீஇப் பாணர்
நய்ம்படு முரற்கையின் யாத்த பயன்தெரிந்து
இன்புறு புணர்ச்சி நுகரும்
மென்புல வைப்பின் நாடுகிழ வோனே.
408.
பாணர் முல்லை பாடச் சுடரிழை
வணுதல் அரிவை முல்லை மலைய
இனிதிருந் தனனே நெடுந்தகை
துனிதீர கொள்கைத்தன் புதல்வனொடு பொலிந்தே.
409.
புதல்வன் கவைஇயினன் தந்தை மென்மொழிப்
புதல்வன் தாயோ இருவரும் கவையினள்
இனிது மன்றஅவர் கிடக்கை
நனியிரும் பரப்பின்இவ் உலகுடன் உறுமே.
410.
மாலை முன்றில குறுங்கால் கட்டில்
மனையோள் துணைவி யாகப் புதல்வன்
மார்பின் ஊரும் மகிழ்நகை இன்பப்
பொழுதிற்கு ஒத்தன்று மன்னே
மென்பிணித் தம்ம பாணனது யாழே.
42.கிழவன் பருவம் பாராட்டுப் பத்து
411.
ஆர்குரல் எழிலி அழிதுளி சிதறிக்
கார்தொடங் கின்றால் காமர் புறவே
வீழ்தரு புதுப்புனல் ஆடுகம்
தாழிருங் கூந்தல் வம்மடி விரைந்தே.
412.
காயா கொன்றை நெய்தல் முல்லை
போதவிழ் தளவொடு பிடவலர்ந்து கவினிப்
பூவணி கொண்டன்றால் புறவே
பேரமர்க் கண்ணி ஆடுகம் விரைந்தே.
413.
நின்னுதல் நாறும் நறுந்தண் புறவின்
நின்னே போல மஞ்ஞை யாலக்
கார்தொடங் கின்றால் பொழுதே
பேரியல் அரிவை நாநயத்தகவே.
414.
புள்ளும் மாவும் புணர்ந்தினது உகளக்
கோட்டவும் கொடியவும் பூப்பல பழுனி
மெல்லியல் அரிவை கண்டிகு
மல்லல் ஆகிய மணங் கமழ் புறவே.
415.
இதுவே மடந்தைநாம் மேவிய பொழுதே
உதுவே மடந்தைநாம் உள்ளிய புறவே
இனிதுடன் கழிக்கின் இளமை
இனிதால் அம்ம இனிஅவர்ப் புணர்வே.
416.
போதார் நறுந்துகள் கவினிப் புறவில் தாதார்ந்து
களிச்சுரும்பு அரற்றும் காமர் புதலின்
மடப்பிடி தழீஇய மாவே
சுடர்த்தொடி மடவரல் புணர்ந்தனம் யாமே.
417.
கார்கலந் தன்றால் புறவே பலவுடன்
நேர்பரந் தனவால் புனமே ஏர்கலந்து
தாதார் பிரசம் மொய்ப்பப்
போதார் கூந்தல் முயங்கினள் எம்மே.
418.
வானம் பாடி வறங்களைந்து ஆனாது
அழிதுளி தலைஇய புறவின் காண்வர
வானர மகளா நீயே
மாண்முலை அடைய முயங்கி யோயே.
419.
உயிர்கலந்து ஒன்றிய செயிர்தீர் கேண்மைப்
பிரிந்துறல் அறியா விருந்து கவவி
நம்போல் நயவரப் புணர்ந்தன
கண்டிகு மடவரல் புறவின் மாவே.
420.
பொன்னெனமலர்ந்த கொன்றை மணியெனத்
தேம்படு காயா மலர்ந்த தொன்றியொடு
நன்னலம் எய்தினை புறவே நின்னைக்
காணிய வருதும் யாமே
வாள்நுதல் அரிவையொடு ஆய்நலம் படர்ந்தே.
43.விரவுப் பத்து
421.
மாலை வெண்காழ் காவலர் வீச
நறும்பூம் புறவின் ஒடுங்குமுயல் இரியும்
புன்புல நாடன் மடமகள்
நலங்கினர் பணைத்தோள் விலங்கின செலவே.
422.
கடும்பரி நெடுந்தேர்க் கால்வல் புரவி
நெடுங்கொடி முல்லையொடு தளவமதிர் உதிர
விரையுபு கடை இநாம் செல்லின்
நிரைவளை முன்கை வருந்தலோ இலளே.
423.
மாமலை இடியூஉத் தளீசொரிந் தன்றே
வாள்நுதல் பசப்பச் செலவயர்ந் தனையே
யாமே நிந்துறந்து அமையலம்
ஆய்மலர் உண்கணும் நீர்நிறைந் தனவே.
424.
புறவணி நாடன் காதல் மடமகள்
ஒண்ணுதல் பசப்ப நீசெலின் தெண்ணீர்ப்
போதவிழ் தாமரை அன்னநின்
காதலன் புதல்வன் அழும்இனி முலைக்கே


425.
புன்புறப் பேடை சேவல் இன்புற
மன்னர் இயவரின் இரங்கும் கானம்
வல்லை நெடுந்தேர் கடவின்
அல்லல் அருநோய் ஒழித்தல் எமக் கெளிதே.
426.
வென்வேல் வேந்தன் அருந்தொழில் துறந்தினி
நன்னுதல் யானே செலஒழிந் தனனே
முரசுபாடு அதிர ஏவி
அரசுபடக் கடக்கும் அருஞ்சமத் தானே.
427.
பேரமர் மலர்க்கண் மடந்தை நீயே
காரெதிர் ஒழுதென விடல்ஒல் லாயே
போருடை வேந்தன் பாசறை
வாரான் அவனெனச் செலவழுங் கினனே.
428.
தேர்செல அழுங்கத் திருவில் கோலி
ஆர்கலி எழிலி சோர்தொடங் கின்றே
வேந்துவிடு விழுத்தொழில் ஒழிய
யாந்தொடங் கின்னால் நின்புரந் தரலே.
429.
பல்லிருங் கூந்தல் பசப்பு நீவிடின்
செல்வேம் தில்ல யாமே செற்றார்
வெல்கொடி அரணம் முருக்கிய
கல்லா யானை வெந்துபகை வெலற்கே.
430.
நெடும்பொறை மிசைய குறுங்கால் கொன்றை
அடர்பொன் என்னச் சுடரிதழ் பகரும்
கான்கெழு நாடன் மகளோ
அழுதல் ஆன்றிசின் அழுங்குவல் செலவே.
44.புறவணிப் பத்து
431.
நன்றே காதலர் சென்ற ஆறே
அணிநிற இரும்பொறை மீமிசை
மணிநிற உருவின தோகையும் உடைத்தே.
432.
நன்றே காதலர் சென்ற ஆறே
சுடுபொன் அன்ன கொன்றை சூடிக்
கடிபுகு வனர்போல் மள்ளரும் உடைத்தே
433.
நன்றே காதலர் சென்ற ஆறே
நீர்ப்பட எழிலி வீசும்
கார்ப்பெயற்கு எதிரிய கானமும் உடைத்தே.
434.
நன்றே காதலர் சென்ற ஆறே
மறியுடை மாண்பிணை உகளத்
தண்பெயல் பொழிந்த இன்பமும் உடைத்தே.
435.
நன்றே காதலர் சென்ற ஆறே
நிலன் அணி நெய்தல் மலரப்
பொலன்அணி கொன்றையும் பிடவமும் உடைத்தே.
436.
நன்றே காதலர் சென்ற ஆறே
நன்பொன் அன்ன சுடரிணர்க்
கொன்றையொடு மலர்ந்த குருந்துமா ருடைத்தே.
437.
நன்றே காதலர் சென்ற ஆறே
ஆலித் தண்மழை தலைஇய
வாலிய மலர்ந்த முல்லையும் உடைத்தே.
438.
நன்றே காதலர் சென்ற ஆறே
பைம்புதல் பம்பூ மலர
இன்புறத் தருந பண்புமார் உடைத்தே.
439.
நன்றே காதலர் சென்ற ஆறே
குருந்தக் கண்ணிக் கோவலர்
பெருந்தண் நிலைய பாக்கமும் உடைத்தே.
440.
நன்றே காதலர் சென்ற ஆறே
தன்பெயல் அளித்த பொழுதின்
ஒண்சுடர்த் தோன்றியும் தளவமும் உடைத்தே.
45. பாசறைப் பத்து
441.
ஐய ஆயின செய்யோள் களவி
கார்நாள் உருமொடு கையறப் பிரிந்தென
நோய் நன்கு செய்தன் எமக்கே
யாம்உறு துயரம் அவள் அறியினோ நன்றே.
442.
பெருஞ்சின வேந்தன் அருந்தொழில் தணியின்
விருந்து நனி பெறுதலும் உரியள் மாதோ
இருண்டு தோன்றும் விசும்பினுயர் நிலையுலகத்து
அருந்ததி அனைய கற்பின்
குரும்பை மணிப்பூண் புதல்வன் கற்பின்
443.
நனிசேத்து என்னாது நல்தேர் ஏறிச்சென்று
இலங்கு நிலவின் இளம்பிறை போலக்
காண்குவம் தில்அவள் கவின்பெறு சுடர்நுதல்
விண்ணுயர் அரண்பல வெளவிய
மண்ணுறு முரசின் வேந்துதொழில் விடினே.
444.
பெருந்தோள் மடவரல் காண்குவெம் தில்ல
நீண்மதில் அரணம் பாய்ந்தெனத் தொடிபிளந்து
வைந்நுதி மழுகிய தடங்கோட்டு யானை
வென்வேல் வேந்தன் பகைதணிந்து
இன்னும் தன்னாட்டு முன்னுதல் பெறினே.
445.
புகழ்சால் சிறப்பின் காதலி புலம்பத்
துராந்துவந் தனையே அருந்தொழில் கட்டூர்
நல்லேறு தழீஇ நாகுபெயர் காலை
உள்லூதொறும் கலிழும் நெஞ்சம்
வல்லே எம்மையும் வரவிழைந் தனையே.
446.
முல்லை நாறும் கூந்தல் கம்ழ்கொள
நல்ல காண்குவ மாஅ யோயே
பாசறை அருந்தொழில் உதவிநம்
காதல்நன் னாட்டுப் போதரும் பொழுதே.
447.
பிணிவீடு பெறுக மன்னவன் தொழிலே
பனிவளர் தளவின் சிரல்வாய்ச் செம்முகை
யாடு சிறைவண்டு அழிப்பப்
பாடல் சான்ற காண்கம்வாள் நுதலே.
448.
தழங்குரல் முரசம் காலை இயம்பக்
கடுஞ்சின வேந்தன் தொழில் எதிர்ந் தனனே.
மெல்லவல் மருங்கின் முல்லை பூப்பப்
பொங்குபெயல் கனைதுளி கார் எதிர்ந் தன்றே
அஞ்சில் ஓதியை உள்லுதொறும்
துஞ்சாது அலமரல் நாமெதிர்ந் தனமே.
449.
முரம்புகண் உடையத் திரியும் திகிரியொடு
பணைநிலை முனைஇய வயமாப் புணர்ந்து
திண்ணிதின் மாண்டன்று தேரே
ஒள்நுதல் காண்குவம் வேந்துவினை முடினே.
450.
முரசுமாறு இரட்டும் அருந்தொழில் பகைதணிந்து
நாடுமுன் னியரோ பீடுகெழ வேந்தன்
வெய்ய உயிர்க்கு நோய்தணியச்
செய்யோள் இலமுஅலைப் படீஇயர்என் கண்ணே.
46.பருவங்கண்டு கிழத்தி யுரைத்த பத்து
451.
கார்செய் காலையொடு கையற்ப் பிரிந்தோர்
தேர்தரு விருந்தில் தவிர்குதல் யாவது
மாற்றருந் தானை நோக்கி
ஆற்றவும் இருத்தல் வேந்தனது தொழிலே.
452.
வற்ந்த ஞாலம் தளிர்ப்ப வீசிக்
கற்ங்குரல் எழிலி கார்செய் தன்றே
பகைவெங் காதலர் திறைதரு முயற்சி
மெல்தோள் ஆய்கவின் மறையப்
பொன்புனை பீரத்து அலர்செய் தன்றே.
453.
அவல்தொறும் தேரை தெவிட்ட மிசைதொறும்
வெங்குரல் புள்ளினம் ஒலிப்ப உதுக்காண்
கார்தொடங் கின்றால் காலை அதனால்
நீர்தொடங் கினவால் நெடுங்கணவர்
தேர்தொடங் கின்றால் நம்வயி நானே.
454.
தளவின் பைங்கொடி தழீஇப் பையென
நிலவின் அன்ன நேரும்பு பேணிக்
கார்நய்ந்து எய்தும் முல்லை அவர்
தேர்நயந்து உறையும் என் மாமைக் கவினே.
455.
அரசுபகை தணிய முரசுபடச் சினை இ
ஆர்குரல் எழிலி கார்தொடங் கின்றே
அளியவோ அளிய தாமேஎ ஒளிபசந்து
மின்னிழை ஞெகிழச் சாஅய்த்
தொன்னலம் இழந்த என் தடமெல் தோளே.
456.
உள்ளார் கொல்லோ தோழி வெள்ளிதழ்ப்
பகல்மதி உருவைல் பகன்றை மாமலர்
வெண்கொடி ஈங்கை பைம்புதல் அணியும்
அரும்பனி அளை இய கூதிர்
ஒருங்கிவண் உறைதல் தெளிந்தகன் றோரே.
457.
பெய்பன் நலிய உய்தல்செல் லாது
குருகினம் நரலும் பிரிவருங் காலைத்
த்ஹுறந்தமை கல்லார் காதலர்
மறந்தமை கல்லாது என் மடங்கெழு நெஞ்சே.
458.
துணர்க்காய்க் கொன்றைக் குழற்பழம் ஊழ்த்தன்
அதிர்பெர்ய்ர்க்கு எதிரிய சிதர்கொள் தண்மலர்
பாணர் பெருமகன் பிரிந்தென
மாண்நலம் இழந்தஎன் கண்போன் றனவே.
459.
மெலிறைப் பணைத்தோள் பசலை தீரப்
புல்லவும் இயைவது கொல்லோ புல்லார்
அரண்க டந்த சீர்கெழு தானை
வெல்போர் வேந்தனொடு சென்றா
நல்வய லூரன் நறுந்தண் மார்பே.
460.
பெரு ஞ்சின வென்ந்தனும் பாசறை முனியான்
இருங்கலி வெற்பன் தூதும் தோன்றா
ததை இலை வாழை முழுமுதல் அசைய
இன்னா வாடையும் அலைக்கும்
என்ஆகு வன்கொல் அளியென் யானே.
47.தோழி வற்புறுத்த பத்து
461.
வான்பிசிர்க் கருவியின் பிடவுமுகை தகையக்
கான்பிசிர் கற்பக் கார்தொடங் கின்றே
இனையல் வாழி தோழி எனையதூஉம்
நின்துறந்து அமைகுவர் அல்லர்
வெற்றி வேந்தன் பாசறை யோரே.
462.
எதில பெய்ம்மழை காரென மயங்கிய
பேதையம் கொன்றைக் கோதைநிலை நோக்கி
எவன்இனி மடந்தைநின் கலிழ்வே நின்வயின்
தகையெழில் வாட்டுநர் அல்லர்
முகையவிழ் புறவுஇன் நாடிறந் தோரே.
463.
புதன்மிசை நறுமலர் கவின்பெறத் தொடரிநின்
நலமிகு கூந்தல் தகைகொளப் புனைய
வாராது அமையலோ இலரே நேரார்
நாடுபடு நன்கலம் தரீஇயர்
நீடினர் தோழிநம் காத லோரே.
464.
கண்ணெனக் கருவிளை மலரப் பொன்னென
இவர்கொடிப் பீரம் இரும்புதல் மலரும்
அற்சிரம் மறக்குநர் அல்லர்நின்
நல்தோள் மருவரற்கு உலமரு வோரே.
465.
நீர்இருவு அன்ன நிமிர்பரி நெடுந்தேர்
கார்செய் கானம் பிற்படக் கநடைஇ
மயங்கு மலர் அகலம் நீஇனிது முயங்க
வருவர் வாழி தோழி
செருவெம் குருசில் தணிந்தனன் பகையே.
466.
வேந்துவிடு விழுத்தொழில் எய்தி ஏந்துகோட்டு
அண்ணல் யானை அரசுவிடுத்து இனியே
எண்ணிய நாள்அகம் வருதல் பெண்ணியல்
காமர் சுடர்நுதல் விளங்கும்
தேமொழி அரிவை தெளிந்திசின் யானே.
467.
புனைஇழை நெகிழச் சாஅய் நொந்துநொந்து
இனையல் வாழியோ இகுளை வினைவயின்
சென்றோர் நீடினர் பெரிதெனத் தங்காது
நம்மினும் விரையும் என்ப
வெம்முரண் யானை விறல்போர் வேந்தே.
468.
வரிநுணல் கறங்கத் தேரை தெவிட்டக்
கார்தொடங் கின்றே காலை இனிநின்
நேர்இறை பணைத்தோட்கு ஆர்விருந் தாக
வருவர் இன்றுநம் காத லோரே.
469.
பைந்தினை உணங்கல் செம்பூழ் கவரும்
வன்புல நாடன் தரீஇய வலன்ஏர்ப்பு
அம்கண் இருவிசும்பு அதிர ஏறொடு
பெயல்தொடங் கின்றே வானம்
காண்குவம் வம்மோ பூங்க ணோயே.
470
இருநிலம் குளிர்ப்ப வீசி அல்கலும்
அரும்பனி அளை இய அற்சிரக் காலை
உள்ளார் காதல ராயின் ஒள்ளிழை
சிறப்பொடு விளங்கிய காட்சி
மறக்க விடுமோநின் மாமைக் கவினே.
48.பாணன் பத்து
471.
எவ்வளை நெகிழ மேனி வாடப்
பல்லிதல் ஊண்கண் பனி அலைக் கலங்கத்
துறந்தோன் மன்ற மறங்கெழு குருசில்
அதுமற்று உண்ர்ந்தனை போலாய்
இன்னும் வருதி என்அவர் தகவே.
472.
கைவல் சீறியாழ் பாண நுமரே
செய்த பருவம் வந்துநின் றதுவே
எம்மின் உணரா ராயினும் தம்வயின்
பொய்படு கிளவி நாணலும்
எய்யார் ஆகுதல் நோகோ யானே.
473.
பலர்புகழ் சிரப்பின்நும் குருசில் உள்ளிச்
செலவுநீ நய்னதனை யாயின் மன்ற
இன்னா அரும்படர் எம்வயின் செய்த
பொய்வ லாளர் போலக்
கைவல் பாணஎம் மறாவா தீமே.
474.
மையறு சுடர்நுதல் விளங்கக் கறுத்தோர்
செய்யரண் சிதைத்த செருமிகு தானையொடு
கதம்பரி நெடுட்ந்தேர் அதர்படக் கடைஇச்
சென்றவர்த் தருகுவல் என்னும்
நன்றால் அம்ம பாணனது அறிவே.
475.
நொடிநிலை கலங்க வாடிய தோளும்
வடிநலன் இழந்தஎன் கண்ணும் நோக்கிப்
பெரிதுபுலம் பிணனே சீறியாழ்ப் பாணன்
எம்வெம் காதலொடு பிரிந்தோர்
தம்மோன் போலான் பேரன் பினனே.
476.
கருவி வானம் கார்சிறந்த் ஆர்ப்ப
பருவம் செய்தன பைங்கொடி முல்லை
பல்லான் கோவலர் படலைக் கூட்டும்
அன்புஇல் மாலையும் உடைத்தோ
வன்புறை பாண அவர்சென்ற நாடே.
477.
பனிமலர் நெடுங்கண் பசலை பாயத்
துனிமலர் துயரமொடு அரும்படர் உழப்போள்
கையறு நெஞ்சிற்கு உயவுத்துணை யாகச்
சிறுவரைத் தங்குவை யாயின்
காண்குவை மன்ஆல் பாணஎம் தேரே.
478.
நீடினம் என்று கொடுமை தூற்றி
வாடிய நுதல ளாகிப் பிறிதுநினைந்து
யாம்வெம் காதலி நோய்மிகச் சாஅய்ச்
சொல்லியது உரைமதி நீயே
முல்லை நல்யாழ்ப் பாணமற்று எமக்கே.
479.
சொல்லுமதி மாண சொல்லுதோறு இனிய
நாடிடை விலங்கிய எம்வயின் நாள்தொறும்
அரும்பனி கலந்த அருளில் வாடை
தனிமை எள்ளும் பொழுதில்
பனிமலர்க் கண்ணி கூறியது எமக்கே.
480.
நினக்குயாம் பாணரும் அல்லேம் எமக்கு
நீயும் குருசிலை யல்லை மாதோ
நின்வெம் காதலி தனிமனைப் புலம்பி
ஈரிதழ் உண்கண் உகுத்த
பூசல் கேட்டு மருளா தோயே.
49.தேர் வியங்கொண்ட பத்து
481.
சாய்இறைப் பணைத்தோள் அவ்வரி அல்குல்
சேயிழை மாதரை உள்ளி நோய்விட
முள் இட்டு ஊர்மதி வலவநின்
புன்இயல் கலிமாப் பூண்ட தேரே.
482.
தெரியிழை அரிவைக்குப் பெருவிருந் தாக
வல்விரைத்து கடவுமதி பாகவெள்வேல்
வென்றடு தானை வேந்தனொடு
நாளிடைச் சேப்பின் ஊழியின் நெடிதே.
483.
ஆறுவனப்பு எய்த அலர்தா யினவே
வேந்துவிட் டனனே மாவிரைந் தனவே
முன்னுறக் கடவுமதி பாக
நன்னுதல் அரிவை தன்னலம் பெறவே.
484.
வேனில் நீங்கக் கார்மழை தலைஇக்
காடுகவின் கொண்டன்று பொழுது பாடுசிறந்து
கடியக் கடவுமதி பாக
நெடிய நீடினம் நேரிழை மறந்தே.
485.
அரும்படர் அவலம் அவளும் தீரப்
பெருந்தோள் நலம்வர யாமும் முயங்க
ஏமதி வலவ தேரே
மாருண்டு உகளும் மலரணிப் புறவே.
486.
பெரும்புன் மாலை ஆனது நினைஇ
அரும்படர் உழைத்தல் யாவது என்றும்
புல்லி ஆற்றாப் புரையோள் காண
வன்புதெரிந்து ஊர்மதி வலவநின்
புள்ளியல் கலைமாப் பூண்டதேரே.
487.
இதுமன் பிரிந்தோர் உள்ளும் பொழுதே
செறிதொடி உள்ளம் உவப்ப
மதியுடை வலவ ஏமதி தேரே.
488.
கருவி வானம் பெயல் தொடங்கின்றே
பெருவிறல் காதலி கருதும் பொழுதே
விரிஉளை நன்மாப் பூட்டிப்
பருவரல் தீரக் கடவுமதி தேரெ.
489.
அம்சிரை வண்டின் அரியினம் மொய்ப்ப
மெண்புல முல்லை மலரும்மாலைப்
பையுள் நெஞ்சின் தையல் உவப்ப
நுண்புரி வண்கயிறு இயக்கிநின்
வண்பரி நெடுந்தேர் கடவுமதி விரைந்தே.
490.
அம்தீம் கிளவி தான்தர எம்வயின்
வந்தன்று மாதோ காரே ஆவயின்
ஆய்த்தொடி அரும்படர் தீர
ஆய்மணி நெடுந்தேர் கடவுமதி விரைந்தே.
50.வரவுச் சிரப்புரைத்த பத்து
491.
காரெதிர் காலையாம் ஓவின்று நலிய
஦நொந்துநொந்து உயவும் உள்ளமொடு
வம்தனெம் மடந்தைநின் ஏர்தர விரைந்தே.
492.
நின்னே போலும் மஞ்ஞை ஆலநின்
நன்னுதல் நாறும் முல்லை மலர
நின்னே போல மாமருண்டு நோக்க
நின்னே உள்ளி வந்தனென்
ந்ன்னுதல் அரிவை காரினும் விரைந்தே.
493.
ஏறுமுதண் சிறப்ப ஏறெதிர் இரங்க
மாதர் மான்பிணை மறியொடு மறுகக்
கார்தொடங் கின்றே காலை
நேரிறை முன்கைநின் உள்ளியாம் வரவே.
494.
வண்டுதாது ஊதத் தேரை தெவிட்டத்
தண்கமழ் புறவின் முல்லிஅ மலர
இன்புறுத் தன்று பொழுதே
நின்குறை வாய்த்தனம் திர்கினிப் படரே.
495.
செந்ந்நில மருங்கின் பல்மலர் தாஅய்ப்
புலம்தீர்ந்து இனிய வாயின புறவே
பின்னிருங் கூந்தல் நன்னலம் புனைய
உள்ளுதொறும் கவிழும் நெஞ்சமொடு
முளெயிற்று அரிவையாம் வந்த ஆறே.
496.
மாபுதல் சேர வரகு இணர் சிறப்ப
மாமலி புலம்பக் கார்கலித்து அலைப்பப்
பேரமர்க்கண்ணி நின்பிரிந்து உறைநர்
தோள்துணை யாக வந்தனர்
போதுஅவிழ் கூந்தலும் பூவிரும் புகவே.
497.
குறும்பல் கோதை கொன்றை மலர
நெடுஞ்செம் புற்றம் ஈயல் பகர
மாபசி மறுப்பக் கார்தொடங் கின்றே
பேரியல் அரிவைநின் உள்ளிப்
போர்வெம் குருசில் வந்த மாறே.
498.
தோள்கவின் எய்தின தொடிநிலை நின்றன
நீள்வரி நெடுங்கண் வாள்வனப்பு உற்றன
வேந்துகோட்டு யானை வேந்துதொழில் விட்டென
விரைசெலல் நெடுந்தேர் கடைஇ
வரையக நாடன் வந்த மாறே.
499.
பிடவம் மலரத் தளவம் நனையக்
கார்கவின் கொண்ட கானம் காணின்
வருந்துவள் பெரிதென அரும்தொழிற்கு அகலாது
வந்தனர் ஆல்நம் காதலர்
அம்தீம் கிளவிநின் ஆய்நலம் கொண்டே.
500.
கொன்றைப் பூவின் பசந்த உண்கண்
குன்றக நெடுஞ்சுனைக் குவளை போலத்
தொல்கவின் பெற்றன இவட்கே வெல்போர்
வியன்நெடும் பாசறை நீடிய
வயமான் தோன்றல்நீ வந்த மாறே.


0. கடவுள் வாழ்த்து


தாமரை புரையுங் காமர் சேவடிப்
பவழத் தன்ன மேனித் திகழொளிக்
குன்றி யேய்க்கும் உடுக்கைக் குன்றின்
நெஞ்சுபக எறிந்த அஞ்சுடர் நெடுவேற்
சேவலங் கொடியோன் காப்ப
ஏம வைகல் எய்தின்றால் உலகே.
      -பாரதம் பாடிய பெருந்தேவனார்.


1. குறிஞ்சி - தோழி கூற்று


செங்களம் படக்கொன் றவுணர்த் தேய்த்த
செங்கோ லம்பிற் செங்கோட்டி யானைக்
கழல்தொடிச் சேஎய் குன்றம்
குருதிப் பூவின் குலைக்காந் தட்டே.
      -திப்புத் தோளார்.


2. குறிஞ்சி - தலைவன் கூற்று


கொங்குதேர் வாழ்க்கை அஞ்சிறைத் தும்பி
காமம் செப்பாது கண்டது மொழிமோ
பயிலியது கெழீஇய நட்பின் மயிலியல்
செறியெயிற் றரிவை கூந்தலின்
நறியவும் உளவோ நீயறியும் பூவே.
      -இறையனார்.


3. குறிஞ்சி - தலைவி கூற்று


நிலத்தினும் பெரிதே வானினும் உயர்ந்தன்று
நீரினும் ஆரள வின்றே சாரல்
கருங்கோற் குறிஞ்சிப் பூக்கொண்டு
பெருந்தேன் இழைக்கும் நாடனொடு நட்பே.
      -தேவகுலத்தார்.


4. நெய்தல் - தலைமகள் கூற்று


நோம்என் நெஞ்சே நோம்என் நெஞ்சே
இமைதீய்ப் பன்ன கண்ணீர் தாங்கி
அமைதற் கமைந்தநங் காதலர்
அமைவிலர் ஆகுதல் நோம்என் நெஞ்சே.
      -காமஞ்சேர் குளத்தார்.


5. நெய்தல் - தலைவி கூற்று


அதுகொல் தோழி காம நோயே
வதிகுரு குறங்கும் இன்னிழற் புன்னை
உடைதிரைத் திவலை அரும்புந் தீநீர்
மெல்லம் புலம்பன் பிரிந்தெனப்
பல்லிதழ் உண்கண் பாடொல் லாவே.
      -நரிவெரூ உத்தலையார்.


6. நெய்தல் - தலைவி கூற்று


நள்ளென் றன்றே யாமம் சொல்லவிந்
தினிதடங் கினரே மாக்கள் முனிவின்று
நனந்தலை உலகமும் துஞ்சும்
ஓர்யான் மன்ற துஞ்சா தேனே.
      -பதுமனார்.


7. பாலை - கண்டோர் கூற்று


வில்லோன் காலன கழலே தொடியோள்
மெல்லடி மேலவும் சிலம்பே நல்லோர்
யார்கொல் அளியர் தாமே ஆரியர்
கயிறாடு பறையிற் கால்பொரக் கலங்கி
வாகை வெண்ணெற் றொலிக்கும்
வேய்பயில் அழுவம் முன்னி யோரே.
     -பெரும்பதுமனார்.


8. மருதம் - காதற் பரத்தை கூற்று


கழனி மாஅத்து விளைந்துகு தீம்பழம்
பழன வாளை கதூஉ மூரன்
எம்மிற் பெருமொழி கூறித் தம்மிற்
கையும் காலும் தூக்கத் தூக்கும்
ஆடிப் பாவை போல
மேவன செய்யுந்தன் புதல்வன் தாய்க்கே.
      -ஆலங்குடி வங்கனார்.


9. மருதம் - தோழி கூற்று


யாயா கியளே மாஅ யோளே
மடைமாண் செப்பில் தமிய வைகிய
பெய்யாப் பூவின் மெய்சா யினளே
பாசடை நிவந்த கணைக்கால் நெய்தல்
இனமீ னிருங்கழி யோத மல்குதொறும்
கயமூழ்கு மகளிர் கண்ணின் மானும்
தண்ணந் துறைவன் கொடுமை
நம்மு னாணிக் கரப்பா டும்மே.
      -கயமனார்.


10. பாலை - தோழி கூற்று


யாயா கியளே விழவுமுத லாட்டி
பயறுபோ லிணர பைந்தாது படீஇயர்
உழவர் வாங்கிய கமழ்பூ மென்சினைக்
காஞ்சி யூரன் கொடுமை
கரந்தன ளாகலின் நாணிய வருமே.
      -ஓரம்போகியார்.


11. பாலை - தலைவி கூற்று


கோடீர் இலங்குவளை ஞெகிழ நாடொறும்
பாடில கலிழும் கண்ணொடு புலம்பி
ஈங்கிவண் உறைதலும் உய்குவம் ஆங்கே
எழுவினி வாழியென் னெஞ்சே முனாஅது
குல்லைக் கண்ணி வடுகர் முனையது
வல்வேற் கட்டி நன்னாட் டும்பர்
மொழிபெயர் தேஎத்த ராயினும்
வழிபடல் சூழ்ந்திசின் அவருடை நாட்டே.
      -மாமூலனார்.


12. பாலை - தலைவி கூற்று


எறும்பி யளையிற் குறும்பல் சுனைய
உலைக்கல் அன்ன பாறை ஏறிக்
கொடுவில் எயினர் பகழி மாய்க்கும்
கவலைத் தென்பவர் தேர் சென்ற ஆறே
அதுமற் றவலங் கொள்ளாது
நொதுமற் கழறுமிவ் வழுங்க லூரே.
      -ஓதலாந்தையார்.


13. குறிஞ்சி - தலைவி கூற்று


மாசறக் கழீஇய யானை போலப்
பெரும்பெயல் உழந்த இரும்பிணர்த் துறுகற்
பைதல் ஒருதலைச் சேக்கும் நாடன்
நோய்தந் தனனே தோழி
பயலை ஆர்ந்தன குவளையங் கண்ணே.
      -கபிலர்.


14. குறிஞ்சி - தலைவன் கூற்று


அமிழ்துபொதி செந்நா அஞ்ச வந்த
வார்ந்திலங்கு வையெயிற்றுச் சின்மொழி அரிவையைப்
பெறுகதில் அம்ம யானே பெற்றாங்
கறிகதில் அம்மவிவ் வூரே மறுகில்
நல்லோள் கணவன் இவனெனப்
பல்லோர் கூறயாம் நாணுகஞ் சிறிதே.
      -தொல்கபிலர்.


15. பாலை - செவிலி கூற்று


பறைபடப் பணிலம் ஆர்ப்ப இறைகொள்பு
தொன்மூ தாலத்துப் பொதியிற் றோன்றிய
நாலூர்க் கோசர் நன்மொழி போல
வாயா கின்றே தோழி ஆய்கழற்
சேயிலை வெள்வேல் விடலையொடு
தொகுவளை முன்கை மடந்தை நட்பே.
      -ஔவையார்.


16. பாலை - தோழி கூற்று


உள்ளார் கொல்லோ தோழி கள்வர்
பொன்புனை பகழி செப்பங் கொண்மார்
உகிர்நுதி புரட்டும் ஓசை போலச்
செங்காற் பல்லி தன்றுணை பயிரும்
அங்காற் கள்ளியங் காடிறந் தாரே.
      -பாலைபாடிய பெருங்கடுங்கோ.


17. குறிஞ்சி - தலைவன் கூற்று


மாவென மடலும் ஊர்ப பூவெனக்
குவிமுகிழ் எருக்கங் கண்ணியும் சூடுப
மறுகி னார்க்கவும் படுப
பிறிது மாகுப காமங்காழ் கொளினே.
      -பேரெயின் முறுவலார்.


18. குறிஞ்சி - தோழி கூற்று


வேரல் வேலி வேர்க்கோட் பலவின்
சாரல் நாட செவ்வியை ஆகுமதி
யாரஃ தறிந்திசி னோரே சாரல்
சிறுகோட்டுப் பெரும்பழந் தூங்கி யாங்கிவள்
உயிர்தவச் சிறிது காமமோ பெரிதே.
      -கபிலர்.


19. மருதம் - தலைவன் கூற்று


எவ்வி இழந்த வறுமையாழ்ப் பாணர்
பூவில் வறுந்தலை போலப் புல்லென்
றினைமதி வாழியர் நெஞ்சே மனைமரத்
தெல்லுறு மௌவல் நாறும்
பல்லிருங் கூந்தல் யாரளோ நமக்கே.
      -பரணர்.


20. பாலை - தலைவி கூற்று


அருளும் அன்பும் நீக்கித் துணைதுறந்து
பொருள்வயிற் பிரிவோர் உரவோர் ஆயின்
உரவோர் உரவோர் ஆக
மடவம் ஆக மடந்தை நாமே.
      -கோப்பெருஞ்சோழன்.


21. முல்லை - தலைவி கூற்று


வண்டுபடத் ததைந்த கொடியிணர் இடையிடுபு
பொன்செய் புனையிழை கட்டிய மகளிர்
கதுப்பிற் றோன்றும் புதுப்பூங் கொன்றை
கானங் காரெனக் கூறினும்
யானோ தேரேன் அவர் பொய்வழங் கலரே.
      -ஓதலாந்தையார்.


22. பாலை - தோழி கூற்று


நீர்வார் கண்ணை நீயிவண் ஒழிய
யாரோ பிரிகிற் பவரே சாரற்
சிலம்பணி கொண்ட வலஞ்சுரி மராஅத்து
வேனில் அஞ்சினை கமழும்
தேமூர் ஒண்ணுதல் நின்னொடுஞ் செலவே.
      -சேரமானெந்தை.


23. குறிஞ்சி - தோழி கூற்று


அகவன் மகளே அகவன் மகளே
மனவுக்கோப் பன்ன நன்னெடுங் கூந்தல்
அகவன் மகளே பாடுக பாட்டே
இன்னும் பாடுக பாட்டேஅவர்
நன்னெடுங் குன்றம் பாடிய பாட்டே.
      -ஔவையார்.


24. முல்லை - தலைவி கூற்று


கருங்கால் வேம்பின் ஒண்பூ யாணர்
என்னை யின்றியுங் கழிவது கொல்லோ
ஆற்றயல் எழுந்த வெண்கோட் டதவத்
தெழுகுளிர் மிதித்த ஒருபழம் போலக்
குழையக் கொடியோர் நாவே
காதலர் அகலக் கல்லென் றவ்வே.
      -பரணர்.


25. குறிஞ்சி - தலைவி கூற்று


யாரும் இல்லைத் தானே கள்வன்
தானது பொய்ப்பின் யானெவன் செய்கோ
தினைத்தாள் அன்ன சிறுபசுங் கால
ஒழுகுநீர் ஆரல் பார்க்கும்
குருகும் உண்டுதான் மணந்த ஞான்றே.
      -கபிலர்.


26. குறிஞ்சி - தோழி கூற்று


அரும்பற மலர்ந்த கருங்கால் வேங்கை
மேக்கெழு பெருஞ்சினை இருந்த தோகை
பூக்கொய் மகளிரிற் றோன்று நாடன்
தகாஅன் போலத் தான்றீது மொழியினும்
தன்கண் கண்டது பொய்க்குவ தன்றே
தேக்கொக் கருந்து முள்ளெயிற்றுத் துவர்வாய்
வரையாடு வன்பறழ்த் தந்தைக்
கடுவனும் அறியும்அக் கொடியோ னையே.
      -கொல்லனழிசி.


27. பாலை - தலைவி கூற்று


கன்று முண்ணாது கலத்தினும் படாது
நல்லான் தீம்பால் நிலத்துக் காஅங்
கெனக்கு மாகா தென்னைக்கு முதவாது
பசலை உணீஇயர் வேண்டும்
திதலை அல்குலென் மாமைக் கவினே.
     -வெள்ளிவீதியார்.


28. பாலை - தலைவி கூற்று


மூட்டு வேன்கொல் தாக்கு வேன்கொல்
ஓரேன் யானுமோர் பெற்றி மேலிட்டு
ஆஅ ஒல்லெனக் கூவு வேன்கொல்
அலமரல் அசைவளி அலைப்பவென்
உயவுநோ யறியாது துஞ்சும் ஊர்க்கே.
     -ஔவையார்.


29. குறிஞ்சி - தலைன் கூற்று


நல்லுரை யிகந்து புல்லுரை தாஅய்ப்
பெயல்நீர்க் கேற்ற பசுங்கலம் போல
உள்ளம் தாங்கா வெள்ளம் நீந்தி
அரிதவா உற்றனை நெஞ்சே நன்றும்
பெரிதால் அம்மநின் பூசல் உயர்கோட்டு
மகவுடை மந்தி போல
அகனுறத் தழீஇக் கேட்குநர்ப் பெறினே.
      -ஔவையார்.


30. பாலை - தலைவி கூற்று


கேட்டிசின் வாழி தோழி அல்கற்
பொய்வ லாளன் மெய்யுறல் மரீஇய
வாய்த்தகைப் பொய்க்கனா மருட்ட ஏற்றெழுந்து
அமளி தைவந் தனனே குவளை
வண்டுபடு மலரிற் சாஅய்த்
தமியேன் மன்ற அளியேன் யானே.
      -கச்சிப்பேட்டு நன்னாகையார்.


31. மருதம் - தலைவி கூற்று


மள்ளர் குழீஇய விழவி னானும்
மகளிர் தழீஇய துணங்கை யானும்
யாண்டுங் காணேன் மாண்தக் கோனை
யானுமோர் ஆடுகள மகளே என்கைக்
கோடீ ரிலங்குவளை நெகிழ்த்த
பீடுகெழு குரிசிலுமோர் ஆடுகள மகனே.
      -ஆதிமந்தியார்.


32. குறிஞ்சி - தலைவன் கூற்று


காலையும் பகலும் கையறு மாலையும்
ஊர்துஞ் சியாமமும் விடியலு மென்றிப்
பொழுதிடை தெரியிற் பொய்யே காமம்
மாவென மடலோடு மறுகில் தோன்றித்
தெற்றெனத் தூற்றலும் பழியே
வாழ்தலும் பழியே பிரிவுதலை வரினே.
      -அள்ளூர் நன்முல்லையார்.


33. மருதம் - தலைவி கூற்று


அன்னாய் இவனோர் இளமா ணாக்கன்
தன்னூர் மன்றத் தென்னன் கொல்லோ
இரந்தூ ணிரம்பா மேனியொடு
விருந்தின் ஊரும் பெருஞ்செம் மலனே.
      -படுமரத்து மோசிகீரனார்.


34. மருதம் - தோழி கூற்று


ஒறுப்ப வோவலர் மறுப்பத் தேறலர்
தமியர் உறங்கும் கௌவை யின்றாய்
இனியது கேட்டின் புறுகவிவ் வூரே
முனாஅ தியானையங் குருகின் கானலம் பெருந்தோடு
அட்ட மள்ளர் ஆர்ப்பிசை வெரூஉம்
குட்டுவன் மாந்தை யன்னவெம்
குழைவிளங் காய்நுதற் கிழவனு மவனே.
      -கொல்லிக் கண்ணனார்.


35. மருதம் - தலைவி கூற்று


நாணில மன்றவெங் கண்ணே நாணேர்பு
சினைப்பசும் பாம்பின் சூன்முதிர்ப் பன்ன
கனைத்த கரும்பின் கூம்புபொதி யவிழ
நுண்ணுறை யழிதுளி தலைஇய
தண்வரல் வாடையும் பிரிந்திசினோர்க் கழலே.
      -கழார்க்கீரனெயிற்றி.


36. குறிஞ்சி - தலைவி கூற்று


துறுக லயலது மாணை மாக்கொடி
துஞ்சுகளி றிவரும் குன்ற நாடன்
நெஞ்சுகள னாக நீயலென் யானென
நற்றோள் மணந்த ஞான்றை மற்றவன்
தாவா வஞ்சின முரைத்தது
நோயோ தோழி நின்வயி னானே.
      -பரணர்.


37. பாலை - தோழி கூற்று


நசைபெரி துடையர் நல்கலு நல்குவர்
பிடிபசி களைஇய பெருங்கை வேழம்
மென்சினை யாஅம் பொளிக்கும்
அன்பின தோழியவர் சென்ற வாறே.
      -பாலைபாடிய பெருங்கடுங்கோ.


38. குறிஞ்சி - தலைவி கூற்று


கான மஞ்ஞை யறையீன் முட்டை
வெயிலாடு முசுவின் குருளை உருட்டும்
குன்ற நாடன் கேண்மை என்றும்
நன்றுமன் வாழி தோழி உண்கண்
நீரொ டொராங்குத் தணப்ப
உள்ளா தாற்றல் வல்லு வோர்க்கே.
     -கபிலர்.


39. பாலை - தலைவி கூற்று


வெந்திறற் கடுவளி பொங்காப் போந்தென
நெற்றுவிளை உழிஞ்சில் வற்றல் ஆர்க்கும்
மலையுடை அருஞ்சுரம் என்பநம்
முலையிடை முனிநர் சென்ற ஆறே.
      -ஔவையார்.


40. குறிஞ்சி - தலைவன் கூற்று


யாயும் ஞாயும் யாரா கியரோ
எந்தையும் நுந்தையும் எம்முறைக் கேளிர்
யானும் நீயும் எவ்வழி யறிதும்
செம்புலப் பெயனீர் போல
அன்புடை நெஞ்சம் தாங்கலந் தனவே.
      -செம்புலப் பெயனீரார்.


41. பாலை - தலைவி கூற்று


காதலர் உழைய ராகப் பெரிதுவந்து
சாறுகொ ளூரிற் புகல்வேன் மன்ற
அத்த நண்ணிய அங்குடிச் சீறூர்
மக்கள் போகிய அணிலாடு முன்றிற்
புலம்பில் போலப் புல்லென்று
அலப்பென் தோழியவர் அகன்ற ஞான்றே.
      -அணிலாடு முன்றிலார்.


42. குறிஞ்சி - தோழி கூற்று


காமம் ஒழிவ தாயினும் யாமத்துக்
கருவி மாமழை வீழ்ந்தென அருவி
விடரகத் தியம்பு நாடவெம்
தொடர்புந் தேயுமோ நின்வயி னானே.
      -கபிலர்.


43. பாலை - தலைவி கூற்று


செல்வார் அல்லரென் றியானிகழ்ந் தனனே
ஒல்வாள் அல்லளென் றவரிகழ்ந் தனரே
ஆயிடை, இருபே ராண்மை செய்த பூசல்
நல்லராக் கதுவி யாங்கென்
அல்லல் நெஞ்சம் அலமலக் குறுமே.
      -ஔவையார்.


44. பாலை - செவிலித்தாய் கூற்று


காலே பரிதப் பினவே கண்ணே
நோக்கி நோக்கி வாளிழந் தனவே
அகலிரு விசும்பின் மீனினும்
பலரே மன்றவிவ் வுலகத்துப் பிறரே.
      -வெள்ளிவீதியார்.


45. மருதம் - தோழி கூற்று


காலை யெழுந்து கடுந்தேர் பண்ணி
வாலிழை மகளிர்த் தழீஇய சென்ற
மல்ல லூரன் எல்லினன் பெரிதென
மறுவருஞ் சிறுவன் தாயே
தெறுவ தம்மவித் திணைப்பிறத் தல்லே.
      -ஆலங்குடி வங்கனார்.


46. மருதம் - தலைவி கூற்று


ஆம்பற் பூவின் சாம்ப லன்ன
கூம்பிய சிறகர் மனையுறை குரீஇ
முன்றில் உணங்கல் மாந்தி மன்றத்து
எருவினுண் தாது குடைவன ஆடி
இல்லிறைப் பள்ளித்தம் பிள்ளையொடு வதியும்
புன்கண் மாலையும் புலம்பும்
இன்றுகொல் தோழியவர் சென்ற நாட்டே.
      -மாமலாடனார்.


47. குறிஞ்சி - தோழி கூற்று


கருங்கால் வேங்கை வீயுகு துறுகல்
இரும்புலிக் குருளையின் தோன்றுங் காட்டிடை
எல்லி வருநர் களவிற்கு
நல்லை யல்லை நெடுவெண் ணிலவே.
      -நெடுவெண்ணிலவினார்.


48. பாலை - தோழி கூற்று


தாதிற் செய்த தண்பனிப் பாவை
காலை வருந்துங் கையா றோம்பென
ஓரை யாயங் கூறக் கேட்டும்
இன்ன பண்பி னினைபெரி துழக்கும்
நன்னுதல் பசலை நீங்க வன்ன
நசையாகு பண்பின் ஒருசொல்
இசையாது கொல்லோ காதலர் தமக்கே.
      -பூங்கணுத்திரையார்.


49. நெய்தல் - தலைவி கூற்று


அணிற்பல் அன்ன கொங்குமுதிர் முண்டகத்து
மணிக்கேழ் அன்ன மாநீர்ச் சேர்ப்ப
இம்மை மாறி மறுமை யாயினும்
நீயா கியரென் கணவனை
யானா கியர்நின் னெஞ்சுநேர் பவளே.
      -அம்மூவனார்.


50. மருதம் - தலைவி கூற்று


ஐயவி அன்ன சிறுவீ ஞாழல்
செவ்வி மருதின் செம்மலொடு தாஅய்த்
துறைஅணிந் தன்றவ ரூரே யிறையிறந்
திலங்குவளை ஞெகிழச் சாஅய்ப்
புலம்பணிந் தன்றவர் மணந்த தோளே.
      -குன்றியனார்.


51. நெய்தல் - தோழி கூற்று


கூன்முண் முண்டகக் கூர்ம்பனி மாமலர்
நூலறு முத்திற் காலொடு பாறித்
துறைதொறும் பரக்குந் தூமணற் சேர்ப்பனை
யானும் காதலென் யாயுநனி வெய்யள்
எந்தையுங் கொடீஇயர் வேண்டும்
அம்ப லூரும் அவனொடு மொழிமே.
      -குன்றியனார்.


52. குறிஞ்சி - தோழி கூற்று


ஆர்களிறு மிதித்த நீர்திகழ் சிலம்பிற்
சூர்நசைந் தனையையாய் நடுங்கல் கண்டே
நரந்த நாறுங் குவையிருங் கூந்தல்
நிரந்திலங்கு வெண்பல் மடந்தை
பரிந்தனென் அல்லனோ இறையிறை யானே.
      -பனம்பாரனார்.


53. மருதம் - தோழி கூற்று


எம்மணங் கினவே மகிழ்ந முன்றில்
நனைமுதிர் புன்கின் பூத்தாழ் வெண்மணல்
வேலன் புனைந்த வெறியயர் களந்தொறும்
செந்நெல் வான்பொரி சிதறி யன்ன
எக்கர் நண்ணிய எம்மூர் வியன்துறை
நேரிறை முன்கை பற்றிச்
சூரர மகளிரோ டுற்ற சூளே.
      -கோப்பெருஞ் சோழன்.


54. குறிஞ்சி - தலைவி கூற்று


யானே யீண்டை யேனே யென்னலனே
ஏனல் காவலர் கவணொலி வெரீஇக்
கான யானை கைவிடு பசுங்கழை
மீனெறி தூண்டிலி னிவக்கும்
கானக நாடனொ டாண்டொழிந் தன்றே.
      -மீனெறிதூண்டிலார்.


55. நெய்தல் - தோழி கூற்று


மாக்கழி மணிப்பூக் கூம்பத் தூத்திரைப்
பொங்குபிதிர்த் துவலையொடு மங்குல் தைஇக்
கையற வந்த தைவரல் ஊதையொடு
இன்னா உறையுட் டாகும்
சின்னாட் டம்மவிச் சிறுநல் லூரே.
      -நெய்தற் கார்க்கியர்.


56. பாலை - தலைவன் கூற்று


வேட்டச் செந்நாய் கிளைத்தூண் மிச்சில்
குளவி மொய்த்த அழுகற் சின்னீர்
வளையுடைக் கைய ளெம்மோ டுணீஇயர்
வருகதில் அம்ம தானே
அளியளோ அளியளெந் நெஞ்சமர்ந் தோளே.
      -சிறைக்குடி ஆந்தையார்.


57. நெய்தல் - தலைவி கூற்று


பூவிடைப் படினும் யாண்டு கழிந்தன்ன
நீருறை மகன்றிற் புணர்ச்சி போலப்
பிரிவரி தாகிய தண்டாக் காமமொடு
உடனுயிர் போகுக தில்ல கடனறிந்
திருவேம் ஆகிய வுலகத்
தொருவே மாகிய புன்மை நாம் உயற்கே.
     -சிறைக்குடி ஆந்தையார்.


58. குறிஞ்சி - தலைவன் கூற்று


இடிக்குங் கேளிர் நுங்குறை ஆக
நிறுக்க லாற்றினோ நன்றுமற் றில்ல
ஞாயிறு காயும் வெவ்வறை மருங்கிற்
கையில் ஊமன் கண்ணிற் காக்கும்
வெண்ணெய் உணங்கல் போலப்
பரந்தன் றிந்நோய் நோன்றுகொளற் கரிதே.
      -வெள்ளி வீதியார்.


59. பாலை - தோழி கூற்று


பதலைப் பாணிப் பரிசிலர் கோமான்
அதலைக் குன்றத் தகல்வாய்க் குண்டுசுனைக்
குவளையொடு பொதிந்த குளவி நாறுநின்
நறுநுதன் மறப்பரோ மற்றே முயலவும்
சுரம்பல விலங்கிய அரும்பொருள்
நிரம்பா ஆகலின் நீடலோ இன்றே.
      -மோசி கீரனார்.


60. குறிஞ்சி - தலைவி கூற்று


குறுந்தாட் கூதளி யாடிய நெடுவரைப்
பெருந்தேன் கண்ட இருங்கால் முடவன்
உட்கைச் சிறுகுடை கோலிக் கீழிருந்து
சுட்டுபு நக்கி யாங்குக் காதலர்
நல்கார் நயவா ராயினும்
பல்காற் காண்டலும் உள்ளத்துக் கினிதே.
      -பரணர்.


61. மருதம் - தோழி கூற்று


தச்சன் செய்த சிறுமா வையம்
ஊர்ந்தின் புறாஅர் ஆயினுங் கையின்
ஈர்த்தின் புறூஉம் இளையோர் போல
உற்றின் புறேஎம் ஆயினும் நற்றேர்ப்
பொய்கை யூரன் கேண்மை
செய்தின் புற்றனெஞ் செறிந்தன வளையே.
     -தும்பிசேர் கீரனார்.


62. குறிஞ்சி - தலைவன் கூற்று


கோடல் எதிர்முகைப் பசுவீ முல்லை
நாறிதழ்க் குவளையொ டிடையிடுபு விரைஇ
ஐதுதொடை மாண்ட கோதை போல
நறிய நல்லோள் மேனி
முறியினும் வாய்வது முயங்கற்கும் இனிதே.
      -சிறைக்குடி ஆந்தையார்.


63. பாலை - தலைவன் கூற்று


ஈதலும் துய்த்தலும் இல்லோர்க் கில்லெனச்
செய்வினை கைம்மிக எண்ணுதி அவ்வினைக்கு
அம்மா அரிவையும் வருமோ
எம்மை உய்த்தியோ உரைத்திசின் நெஞ்சே.
      -உகாய்க்குடிகிழார்.


64. முல்லை - தலைவி கூற்று


பல்லா நெடுநெறிக் ககன்று வந்தெனப்
புன்றலை மன்றம் நோக்கி மாலை
மடக்கண் குழவி அலவந் தன்ன
நோயேம் ஆகுதல் அறிந்தும்
சேயர்தோழி சேய்நாட் டோரே.
      -கருவூர்க் கதப்பிள்ளை.


65. முல்லை - தலைவி கூற்று


வன்பரல் தெள்ளறல் பருகிய இரலைதன்
இன்புறு துணையொடு மறுவந் துகளத்
தான்வந் தன்றே தளிதரு தண்கார்
வாரா துறையுநர் வரனசைஇ
வருந்திநொந் துறைய இருந்திரோ எனவே.
      -கோவூர்கிழார்.


66. முல்லை - தோழி கூற்று


மடவ மன்ற தடவுநிலைக் கொன்றை
கல்பிறங் கத்தஞ் சென்றோர் கூறிய
பருவம் வாரா அளவை நெரிதரக்
கொம்புசேர் கொடியிணர் ஊழ்த்த
வம்ப மாரியைக் காரென மதித்தே.
      -கோவர்த்தனார்.


67. பாலை - தலைவி கூற்று


உள்ளார் கொல்லோ தோழி கிள்ளை
வளைவாய்க் கொண்ட வேப்ப ஒண்பழம்
புதுநாண் நுழைப்பான் நுதிமாண் வள்ளுகிர்ப்
பொலங்கல ஒருகா சேய்க்கும்
நிலங்கரி கள்ளியங் காடிறந் தோரே.
      -அள்ளூர் நன்முல்லையார்.


68. குறிஞ்சி - தலைவி கூற்று


பூழ்க்கா லன்ன செங்கால் உழுந்தின்
ஊழ்ப்படு முதுகாய் உழையினங் கவரும்
அரும்பனி அற்சிரந் தீர்க்கும்
மருந்துபிறி தில்லையவர் மணந்த மார்பே.
      -அள்ளூர் நன்முல்லையார்.


69. குறிஞ்சி - தோழி கூற்று


கருங்கண் தாக்கலை பெரும்பிறி துற்றெனக்
கைம்மை உய்யாக் காமர் மந்தி
கல்லா வன்பறழ் கிளைமுதற் சேர்த்தி
ஓங்குவரை அடுக்கத்துப் பாய்ந்துயிர் செகுக்கும்
சாரல் நாட நடுநாள்
வாரல் வாழியோ வருந்துதும் யாமே.
     -கடுந்தோட் கரவீரனார்.


70. குறிஞ்சி - தலைவன் கூற்று


ஒடுங்கீர் ஓதி ஒண்ணுதற் குறுமகள்
நறுந்தண் ணீரள் ஆரணங் கினளே
இனையள் என்றவட் புனையள வறியேன்
சிலமெல் லியவே கிளவி
அணைமெல் லியள்யான் முயங்குங் காலே.
      -ஓரம்போகியார்.


71. பாலை - தலைவன் கூற்று


மருந்தெனின் மருந்தே வைப்பெனின் வைப்பே
அரும்பிய சுணங்கின் அம்பகட் டிளமுலைப்
பெருந்தோள் நுணுகிய நுசுப்பிற்
கல்கெழு கானவர் நல்குறு மகளே.
      -கருவூர் ஓதஞானியார்.


72. குறிஞ்சி - தலைவன் கூற்று


பூவொத் தலமருந் தகைய ஏவொத்து
எல்லாரும் அறிய நோய்செய் தனவே
தேமொழித் திரண்ட மென்தோள் மாமலைப்
பரீஇ வித்திய ஏனற்
குரீஇ ஓப்புவாள் பெருமழைக் கண்ணே.
      -மள்ளனார்.


73. குறிஞ்சி - தோழி கூற்று


மகிழ்நன் மார்பே வெய்யை யானீ
அழியல் வாழி தோழி நன்னன்
நறுமா கொன்று நாட்டிற் போக்கிய
ஒன்று மொழிக் கோசர் போல
வன்கட் சூழ்ச்சியும் வேண்டுமாற் சிறிதே.
      -பரணர்.


74. குறிஞ்சி - தோழி கூற்று


விட்ட குதிரை விசைப்பி னன்ன
விசும்புதோய் பசுங்கழைக் குன்ற நாடன்
யாம்தற் படர்ந்தமை அறியான் தானும்
வேனில் ஆனேறுபோலச்
சாயினன் என்பநம் மாணலம் நயந்தே.
      -விட்டகுதிரையார்.


75. மருதம் - தலைவி கூற்று


நீகண் டனையோ கண்டார்க் கேட்டனையோ
ஒன்று தௌிய நசையினம் மொழிமோ
வெண்கோட் டியானை சோணை படியும்
பொன்மலி பாடலி பெறீஇயர்
யார்வாய்க் கேட்டனை காதலர் வரவே.
      -படுமரத்து மோசிகீரனார்.


76. குறிஞ்சி - தலைவி கூற்று


காந்தள் வேலி ஓங்குமலை நல்நாட்டுச்
செல்ப என்பவோ கல்வரை மார்பர்
சிலம்பிற் சேம்பின் அலங்கல் வள்ளிலை
பெருங்களிற்றுச் செவியின் மானத் தைஇத்
தண்வரல் வாடை தூக்கும்
கடும்பனி அச்சிரம் நடுங்கஞர் உறவே.
     -கிள்ளி மங்கலங்கிழார்.


77. பாலை - தலைவி கூற்று


அம்ம வாழி தோழி யாவதும்
தவறெனின் தவறோ இலவே வெஞ்சுரத்து
உலந்த வம்பலர் உவலிடு பதுக்கை
நெடுநல் யானைக் கிடுநிழ லாகும்
அரிய கானஞ் சென்றோர்க்கு
எளிய வாகிய தடமென் தோளே.
      -மதுரை மருதன் இளநாகனார்.


78. குறிஞ்சி - பாங்கன் கூற்று


பெருவரை மிசையது நெடுவெள் ளருவி
முதுவாய்க் கோடியர் முழவின் ததும்பிச்
சிலம்பின் இழிதரும் இலங்குமலை வெற்ப
நோதக் கன்றே காமம் யாவதும்
நன்றென உணரார் மாட்டும்
சென்றே நிற்கும் பெரும்பே தைமைத்தே.
      -நக்கீரனார்.


79. பாலை - தலைவி கூற்று


கான யானை தோனயந் துண்ட
பொரிதாள் ஓமை வளிபொரு நெடுஞ்சினை
அலங்கல் உலவை யேறி ஒய்யெனப்
புலம்புதரு குரல புறவுப்பெடை பயிரும்
அத்தம் நண்ணிய அங்குடிச் சீறூர்ச்
சேந்தனர் கொல்லோ தாமே யாந்தமக்கு
ஒல்லேம் என்ற தப்பற்குச்
சொல்லா தகறல் வல்லு வோரே.
      -குடவாயிற் கீரத்தனார்.


80. மருதம் - பரத்தை கூற்று


கூந்தல் ஆம்பல் முழுநெறி அடைச்சிப்
பெரும்புனல் வந்த இருந்துறை விரும்பி
யாமஃ தயர்கம் சேறும் தானஃது
அஞ்சுவ துடையள் ஆயின் வெம்போர்
நுகம்படக் கடக்கும் பல்வேல் எழினி
முனையான் பெருநிரை போலக்
கிளையொடுங் காக்கதன் கொழுநன் மார்பே.
      -ஔவையார்.


81. குறிஞ்சி - தோழி கூற்று


இவளே, நின்சொற் கொண்ட என்சொல் தேறிப்
பசுநனை ஞாழற் பல்சினை ஒருசிறைப்
புதுநலன் இழந்த புலம்புமார் உடையள்
உதுக்காண் தெய்ய உள்ளல் வேண்டும்
நிலவும் இருளும் போலப் புலவுத்திரைக்
கடலும் கானலுந் தோன்றும்
மடல்தாழ் பெண்ணையெம் சிறுநல் லூரே.
      -வடம வண்ணக்கண் பேரிசாத்தனார்.


82. குறிஞ்சி - தலைவி கூற்று


வாருறு வணர்கதுப் புளரிப் புறஞ்சேர்பு
அழாஅல் என்றுநம் அழுதகண் துடைப்பார்
யாரா குவர்கொல் தோழி சாரற்
பெரும்புனக் குறவன் சிறுதினை மறுகாற்
கொழுங்கொடி அவரை பூக்கும்
அரும்பனி அச்சிரம் வாரா தோரே.
      -கடுவன் மள்ளனார்.


83. குறிஞ்சி - தோழி கூற்று


அரும்பெறல் அமிழ்தம் ஆர்பதம் ஆகப்
பெரும்பெயர் உலகம் பெறீஇயரோ அன்னை
தம்மில் தமதுண் டன்ன சினைதொறும்
தீம்பழந் தூங்கும் பலவின்
ஓங்குமலை நாடனை வரும்என் றாளே.
      -வெண்பூதனார்.


84. பாலை - செவிலி கூற்று


பெயர்த்தனென் முயங்கயான் வியர்த்தனென் என்றனள்
இனியறிந் தேனது துனியா குதலே
கழல்தொடி ஆஅய் மழைதவழ் பொதியில்
வேங்கையும் காந்தளும் நாறி
ஆம்பல் மலரினும் தான்தண் தணியளே.
      -மோசிகீரனார்.


85. மருதம் - தோழி கூற்று


யாரினும் இனியன் பேரன் பினனே
உள்ளூர்க் குரீஇத் துள்ளுநடைச் சேவல்
சூன்முதிர் பேடைக் கீனி லிழைஇயர்
தேம்பொதிக் கொண்ட தீங்கழைக் கரும்பின்
நாறா வெண்பூக் கொழுதும்
யாண ரூரன் பாணன் வாயே.
      -வடம வண்ணக்கன் தாமோதரனார்.


86. குறிஞ்சி - தலைவி கூற்று


சிறைபனி உடைந்த சேயரி மழைக்கண்
பொறையரு நோயொடு புலம்பலைக் கலங்கிப்
பிறருங் கேட்குநர் உளர்கொல் உறைசிறந்து
ஊதை தூற்றம் கூதிர் யாமத்து
ஆனுளம் புலம்புதொ றுளம்பும்
நாநவில் கொடுமணி நல்கூர் குரலே.
      -வெண்கொற்றனார்.


87. குறிஞ்சி - தலைவி கூற்று


மன்ற மராஅத்த பேஎமுதிர் கடவுள்
கொடியோர்த் தெறூஉம் என்ப யாவதும்
கொடியர் அல்லரெங் குன்றுகெழு நாடர்
பசைஇப் பசந்தன்று நுதலே
ஞெகிழ ஞெகிழ்ந்தன்று தடமென் தோளே.
     -கபிலர்.


88. குறிஞ்சி - தோழி கூற்று


ஒலிவெள் ளருவி ஓங்குமலை நாடன்
சிறுகண் பெருங்களிறு வயப்புலி தாக்கித்
தொல்முரண் சோருந் துன்னருஞ் சாரல்
நடுநாள் வருதலும் வரூஉம்
வடுநா ணலமே தோழி நாமே.
      -மதுரைக் கதக்கண்ணனார்.


89. மருதம் - தோழி கூற்று


பாவடி உரல பகுவாய் வள்ளை
ஏதின் மாக்கள் நுவறலும் நுவல்ப
அழிவ தெவன்கொலிப் பேதை யூர்க்கே
பெரும்பூண் பொறையன் பேஎமுதிர் கொல்லிக்
கருங்கண் தெய்வம் குடவரை யெழுதிய
நல்லியற் பாவை அன்னஇம்
மெல்லியற் குறுமகள் பாடினள் குறினே.
      -பரணர்.


90. குறிஞ்சி - தோழி கூற்று


எற்றோ வாழி தோழி முற்றுபு
கறிவளர் அடுக்கத் திரவின் முழங்கிய
மங்குல் மாமழை வீழ்ந்தெனப் பொங்குமயிர்க்
கலைதொட இழுக்கிய பூநாறு பலவுக்கனி
வரையிழி அருவி உண்துறைத் தரூஉம்
குன்ற நாடன் கேண்மை
மென்தோள் சாய்த்துஞ் சால்பீன் றன்றே.
      -மதுரை எழுத்தாளன் சேந்தன்பூதனார்.


91. மருதம் - தலைவி கூற்று


அரிற்பவர்ப் பிரம்பின் வரிப்புற விளைகனி
குண்டுநீ ரிலஞ்சிக் கெண்டை கதூஉம்
தண்டுறை ஊரன் பெண்டினை யாயிற்
பலவா குகநின் நெஞ்சிற் படரே
ஓவா தீயு மாரி வண்கைக்
கடும்பகட் டியானை நெடுந்தே ரஞ்சி
கொன்முனை இரவூர் போலச்
சிலவா குகநீ துஞ்சு நாளே.
      -ஔவையார்.


92. நெய்தல் - தலைவி கூற்று


ஞாயிறு பட்ட அகல்வாய் வானத்து
அளிய தாமே கொடுஞ்சிறைப் பறவை
இறையுறை வோங்கிய நெறியயல் மராஅத்த
பிள்ளை யுள்வாய்ச் செரீஇய
இரைகொண் டமையின் விரையுமாற் செலவே.
      -தாமோதரனார்.


93. மருதம் - தலைவி கூற்று


நன்னலந் தொலைய நலமிகச் சாஅய்
இன்னுயிர் கழியினும் உரைய லவர்நமக்கு
அன்னையும் அத்தனும் அல்லரோ தோழி
புலவியஃ தெவனோ அன்பிலங் கடையே.
      -அள்ளூர் நன்முல்லையார்.


94. முல்லை - தலைவி கூற்று


பெருந்தண் மாரிப் பேதைப் பித்திகத்து
அரும்பே முன்னும் மிகச்சிவந் தனவே
மானே மருள்வேன் தோழி பானாள்
இன்னுந் தமியர் கேட்பிற் பெயர்த்தும்
என்னா குவர்கொல் பிரிந்திசி னோரே
அருவி மாமலை தத்தக்
கருவி மாமழைச் சிலை தருங் குரலே.
     -கதக்கண்ணனார்.


95. குறிஞ்சி - தலைவன் கூற்று


மால்வரை இழிதருந் தூவெள் அருவி
கல்முகைத் ததும்பும் பன்மலர்ச் சாரல்
சிறுகுடிக் குறவன் பெருந்தோட் குறுமகள்
நீரோ ரன்ன சாயல்
தீயோ ரன்னவென் உரனவித் தன்றே.
     -கபிலர்.


96. குறிஞ்சி - தலைவி கூற்று


அருவி வேங்கைப் பெருமலை நாடற்கு
யானெவன் செய்கோ என்றி யானது
நகையென உணரேன் ஆயின்
என்னா குவைகொல் நன்னுதல் நீயே.
      -அள்ளூர் நன்முல்லையார்.


97. நெய்தல் - தலைவி கூற்று


யானே ஈண்டை யேனே யென்னலனே
ஆனா நோயொடு கான லஃதே
துறைவன் தம்மூ ரானே
மறையல ராகி மன்றத் தஃதே.
     -வெண்பூதியார்.


98. முல்லை - தலைவி கூற்று


இன்ன ளாயினள் நன்னுதல் என்றவர்த்
துன்னச் சென்று செப்புநர்ப் பெறினே
நன்றுமன் வாழி தோழிநம் படப்பை
நீர்வார் பைம்புதற் கலித்த
மாரிப் பீரத் தலர்சில கொண்டே.
      -கோக்குள முற்றனார்.


99. முல்லை - தலைவன் கூற்று


உள்ளினென் அல்லனோ யானே உள்ளி
நினைத்தனென் அல்லனோ பெரிதே நினைத்து
மருண்டனென் அல்லனோ உலகத்துப் பண்பே
நீடிய மராஅத்த கோடுதோய் மலிர்நிறை
இறைத்துணச் சென்றற் றாஅங்கு
அனைப்பெருங் காமம் மீண்டுகடைக் கொளவே.
      -ஔவையார்.


100. குறிஞ்சி - தலைவன் கூற்று


அருவிப் பரப்பின் ஐவனம் வித்திப்
பருவிலைக் குளவியொடு பசுமரல் கட்கும்
காந்தள் வேலிச் சிறுகுடி பசிப்பிற்
கடுங்கண் வேழத்துக் கோடுநொடுத் துண்ணும்
வல்வில் ஓரி கொல்லிக் குடவரைப்
பாவையின் மடவந் தனளே
மணத்தற் கரிய பணைப்பெருந் தோளே.
      -கபிலர்.


101. குறிஞ்சி - தலைவன் கூற்று


விரிதிரைப் பெருங்கடல் வளைஇய உலகமும்
அரிதுபெறு சிறப்பிற் புத்தேள் நாடும்
இரண்டும் தூக்கிற் சீர்சா லாவே
பூப்போல் உண்கண் பொன்போல் மேனி
மாண்வரி அல்குற் குறுமகள்
தோள்மாறு படூஉம் வைகலோ டெமக்கே.
      -பரூஉ மோவாய்ப் பதுமனார்.


102. நெய்தல் - தலைவி கூற்று


உள்ளின் உள்ளம் வேமே உள்ளா
திருப்பினெம் அளவைத் தன்றே வருத்தி
வான்றோய் வற்றே காமம்
சான்றோர் அல்லர்யாம் மரீஇ யோரே.
      -ஔவையார்.


103. நெய்தல் - தலைவி கூற்று


கடும்புனல் தொகுத்த நடுங்கஞர் அள்ளல்
கவரிதழ் அன்ன தூவிச் செவ்வாய்
இரைதேர் நாரைக் கெவ்வ மாகத்
தூஉந் துவலைத் துயர்கூர் வாடையும்
வாரார் போல்வர்நங் காதலர்
வாழேன் போல்வல் தோழி யானே.
      -வாயிலான் தேவனார்.


104. பாலை - தலைவி கூற்று


அம்ம வாழி தோழி காதலர்
நூலறு முத்தின் தண்சிதர் உறைப்பத்
தாளித் தண்பவர் நாளா மேயும்
பனிபடு நாளே பிரிந்தனர்
பிரியும் நாளும் பலவா குபவே.
      -காவன் முல்லைப்பூதனார்.


105. குறிஞ்சி - தலைவி கூற்று


புனவன் துடவைப் பொன்போற் சிறுதினைக்
கடியுண் கடவுட் கிட்ட செழுங்குரல்
அறியா துண்ட மஞ்ஞை ஆடுமகள்
வெறியுறு வனப்பின் வெய்துற்று நடுங்கும்
சூர்மலை நாடன் கேண்மை
நீர்மலி கண்ணொடு நினைப்பா கின்றே.       -நக்கீரர்.


106. குறிஞ்சி - தலைவி கூற்று


புல்வீழ் இற்றிக் கல்லிவர் வெள்வேர்
வரையிழி அருவியின் தோன்றும் நாடன்
தீதில் நெஞ்சத்துக் கிளவி நம்வயின்
வந்தன்று வாழி தோழி நாமும்
நெய்பெய் தீயின் எதிர்கொண்டு
தான்மணந் தனையமென விடுகந் தூதே.
      -கபிலர்.


107. மருதம் - தலைவி கூற்று


குவியிணர்த் தோன்றி ஒண்பூ வன்ன
தொகுசெந் நெற்றிக் கணங்கொள் சேவல்
நள்ளிருள் யாமத் தில்லெலி பார்க்கும்
பிள்ளை வெருகிற் கல்கிரை யாகிக்
கடுநவைப் படீஇயரோ நீயே நெடுநீர்
யாணர்ஊரன் தன்னொடு வதிந்த
ஏம இன்துயில் எடுப்பி யோயே.
      -மதுரைக் கண்ணனார்.


108. முல்லை - தலைவி கூற்று


மழைவிளை யாடுங் குன்றுசேர் சிறுகுடிக்
கறவை கன்றுவயிற் படரப் புறவிற்
பாசிலை முல்லை ஆசில் வான்பூச்
செவ்வான் செவ்வி கொண்டன்று
உய்யேன் போல்வல் தோழி யானே.
      -வாயிலான் தேவனார்.


109. நெய்தல் - தோழி கூற்று


முட்கால் இறவின் முடங்குபுறப் பெருங்கிளை
புணரி இகுதிரை தரூஉந் துறைவன்
புணரிய இருந்த ஞான்றும்
இன்னது மன்னோ நன்னுதற் கவினே.
      -நம்பி குட்டுவனார்.


110. முல்லை - தலைவி கூற்று


வாரா ராயினும் வரினும் அவர்நமக்கு
யாரா கியரோ தோழி நீர
நீலப் பைம்போ துளரிப் புதல
பீலி ஒண்பொறிக் கருவிளை யாட்டி
நுண்முள் ஈங்கைச் செவ்வரும் பூழ்த்த
வண்ணத் துய்ம்மலர் உதிரத் தண்ணென்று
இன்னா தெறிதரும் வாடையொடு
என்னா யினள்கொல் என்னா தோரே.
     -கிள்ளிமங்கலங்கிழார்.


111. குறிஞ்சி - தோழி கூற்று


மென்தோள் நெகிழ்த்த செல்லல் வேலன்
வென்றி நெடுவேள் என்னும் அன்னையும்
அதுவென உணரும் ஆயின் ஆயிடைக்
கூழை இரும்பிடிக் கைகரந் தன்ன
கேழிருந் துறுகற் கெழுமலை நாடன்
வல்லே வருக தோழிநம்
இல்லோர் பெருநகை காணிய சிறிதே.
      -தீன்மதி நாகனார்.


112. குறிஞ்சி - தலைவி கூற்று


கௌவை யஞ்சிற் காமம் எய்க்கும்
எள்ளற விடினே உள்ளது நாணே
பெருங்களிறு வாங்க முரிந்துநிலம் படாஅ
நாருடை ஒசியல் அற்றே
கண்டிசின் தோழியவர் உண்டஎன் நலனே.
      -ஆலத்தூர் கிழார்.


113. மருதம் - தோழி கூற்று


ஊர்க்கும் அணித்தே பொய்கை பொய்கைக்குச்
சேய்த்தும் அன்றே சிறுகான் யாறே
இரைதேர் வெண்குரு கல்ல தியாவதும்
துன்னல்போ கின்றாற் பொழிலே யாமெம்
கூழைக் கெருமண் கொணர்கஞ் சேறும்
ஆண்டும் வருகுவள் பெரும்பே தையே.
      -மாதீர்த்தனார்.


114. நெய்தல் - தோழி கூற்று


நெய்தற் பரப்பிற் பாவை கிடப்பி
நின்குறி வந்தனென் இயல்தேர்க் கொண்க
செல்கம் செலவியங் கொண்மோ அல்கலும்
ஆரல் அருந்த வயிற்ற
நாரை மிதிக்கும் என்மகள் நுதலே.
      -பொன்னாகனார்.


115. குறிஞ்சி - தோழி கூற்று


பெருநன் றாற்றிற் பேணாரும் உளரே
ஒருநன் றுடையள் ஆயினும் புரிமாண்டு
புலவி தீர அளிமதி இலைகவர்
பாடமை ஒழுகிய தண்ணறுஞ் சாரல்
மென்னடை மரையா துஞ்சும்
நன்மலை நாட நின்னல திலளே.
      -கபிலர்.


116. குறிஞ்சி - தலைவன் கூற்று


யானயந் துறைவோள் தேம்பாய் கூந்தல்
வளங்கெழு சோழர் உறந்தைப் பெருந்துறை
நுண்மணல் அறல்வார்ந் தன்ன
நன்னெறி யவ்வே நறுந்தண் ணியவே.
      -இளங்கீரனார்.


117. நெய்தல் - தோழி கூற்று


மாரி ஆம்ப லன்ன கொக்கின்
பார்வல் அஞ்சிய பருவரல் ஈர்ஞெண்டு
கண்டல் வேரளைச் செலீஇயர் அண்டர்
கயிறரி யெருத்திற் கதழுந் துறைவன்
வாரா தமையினும் அமைக
சிறியவும் உளவீண்டு விலைஞர்கை வளையே.
      -குன்றியனார்.


118. நெய்தல் - தலைவி கூற்று


புள்ளும் மாவும் புலம்பொடு வதிய
நள்ளென வந்த நாரில் மாலைப்
பலர்புகு வாயில் அடைப்பக் கடவுநர்
வருவீர் உளீரோ எனவும்
வாரார் தோழிநங் காத லோரே.
      -நன்னாகையார்.


119. குறிஞ்சி - தலைவன் கூற்று


சிறுவெள் ளரவின் அவ்வரிக் குருளை
கான யானை அணங்கி யாஅங்கு
இளையள் முளைவாள் எயிற்றள்
வளையுடைக் கையள்எம் அணங்கி யோளே.
      -சத்திநாதனார்.


120. குறிஞ்சி - தலைவன் கூற்று


இல்லோன் இன்பங் காமுற் றாஅங்கு
அரிதுவேட் டனையால் நெஞ்சே காதலி
நல்லள் ஆகுதல் அறிந்தாங்கு
அரியள் ஆகுதல் அறியா தோயே.
      -பரணர்.


121. குறிஞ்சி - தலைவி கூற்று


மெய்யே வாழி தோழி சாரல்
மைபட் டன்ன மாமுக முசுக்கலை
ஆற்றப் பாயாத் தப்பல் ஏற்ற
கோட்டொடு போகி யாங்கு நாடன்
தான்குறி வாயாத் தப்பற்குத்
தாம்பசந் தனஎன் தடமென் தோளே.
      -கபிலர்.


122. நெய்தல் - தலைவி கூற்று


பைங்காற் கொக்கின் புன்புறத் தன்ன
குண்டுநீர் ஆம்பலும் கூம்பின இனியே
வந்தன்று வாழியோ மாலை
ஒருதான் அன்றே கங்குலும் உடைத்தே.
      -ஓரம் போகியார்.


123. நெய்தல் - தோழி கூற்று


இருள்திணிந் தன்ன ஈர்ந்தண் கொழுநிழல்
நிலவுக்குவித் தன்ன வெண்மணல் ஒருசிறைக்
கருங்கோட்டுப் புன்னைப் பூம்பொழில் புலம்ப
இன்னும் வாரார் வரூஉம்
பன்மீன் வேட்டத் தென்னையர் திமிலே.
      -ஐயூர் முடவனார்.


124. பாலை - தோழி கூற்று


உமணர் சேர்ந்து கழிந்து மருங்கி னகன்றலை
ஊர்பாழ்த் தன்ன ஓமையம் பெருங்காடு
இன்னா என்றி ராயின்
இனியவோ பெரும தமியோர்க்கு மனையே.
      -பாலைபாடிய பெருங்கடுங்கோ.


125. நெய்தல் - தலைவி கூற்று


இலங்குவளை நெகிழச் சாஅ யானே
உளெனே வாழி தோழி சாரல்
தழையணி அல்குல் மகளி ருள்ளும்
விழவுமேம் பட்டவென் நலனே பழவிறற்
பறைவலந் தப்பிய பைதல் நாரை
திரைதோய் வாங்குசினை யிருக்கும்
தண்ணந் துறைவனொடு கண்மா றின்றே.
      -அம்மூவனார்.


127. மருதம் - தோழி கூற்று


குருகுகொளக் குளித்த கெண்டை அயலது
உருகெழு தாமரை வான்முகை வெரூஉம்
கழனியம் படப்பைக் காஞ்சி யூர
ஒருநின் பாணன் பொய்ய னாக
உள்ள பாணர் எல்லாம்
கள்வர் போல்வர்நீ அகன்றிசி னோர்க்கே.
     -ஓரம் போகியார்.


128. நெய்தல் - தலைவன் கூற்று


குணகடல் திரையது பறைதபு நாரை
திண்டேர்ப் பொறையன் தொண்டி முன்றுறை
அயிரை ஆரிரைக் கணவந் தாங்குச்
சேயல் அரியோட் படர்தி
நோயை நெஞ்சே நோய்ப்பா லோயே.
      -பரணர்.


129. குறிஞ்சி - தலைவன் கூற்று


எலுவ சிறாஅர் ஏமுறு நண்ப
புலவர் தோழ கேளா யத்தை
மாக்கடல் நடுவண் எண்ணாட் பக்கத்துப்
பசுவெண் திங்கள் தோன்றி யாங்குக்
கதுப்பயல் விளங்கும் சிறுநுதல்
புதுக்கோள் யானையிற் பிணித்தற்றால் எம்மே.
      -கோப்பெருஞ்சோழன்.


130. பாலை - தோழி கூற்று


நிலந்தொட்டுப் புகாஅர் வானம் ஏறார்
விலங்கிரு முந்நீர் காலிற் செல்லார்
நாட்டின் நாட்டின் ஊரின் ஊரின்
குடிமுறை குடிமுறை தேரிற்
கெடுநரும் உளரோநம் காதலோரே.
      -வெள்ளி வீதியார்.


126. முல்லை - தலைவி கூற்று


இளமை பாரார் வளநசைஇச் சென்றோர்
இவணும் வாரார் எவண ரோவெனப்
பெயல்புறந் தந்த பூங்கொடி முல்லைத்
தொகுமுகை இலங்கெயி றாக
நகுமே தோழி நறுந்தண் காரே.
      -ஒக்கூர் மாசாத்தியார்.


131. பாலை - தலைவன் கூற்று


ஆடமை புரையும் வனப்பிற் பணைத்தோள்
பேரமர்க் கண்ணி யிருந்த ஊரே
நெடுஞ்சேண் ஆரிடை யதுவே நெஞ்சே
ஈரம் பட்ட செவ்விப் பைம்புனத்து
ஓரேர் உழவன் போலப்
பெருவிதுப் புற்றன்றால் நோகோ யானே.
     -ஒரேருழவனார்.


132. குறிஞ்சி - தலைவன் கூற்று


கவவுக் கடுங்குரையள் காமர் வனப்பினள்
குவவுமென் முலையள் கொடிக்கூந் தலளே
யாங்குமறந் தமைகோ யானே ஞாங்கர்க்
கடுஞ்சுரை நல்லா னடுங்குதலைக் குழவி
தாய்காண் விருப்பி னன்ன
சாஅய்நோக் கினளே மாஅ யோளே.
      -சிறைக்குடியாந்தையார்.


133. குறிஞ்சி - தலைவி கூற்று


புனவன் துடவைப் பொன்போற் சிறுதினை
கிளிகுறைத் துண்ட கூழை யிருவி
பெரும்பெய லுண்மையி னிலையொலித் தாங்கென்
உரஞ் செத்தும் உளெனே தோழியென்
நலம்புதி துண்ட புலம்பி னானே.
      -உறையூர் முதுகண்ணன் சாத்தனார்.


134. குறிஞ்சி - தலைவி கூற்று


அம்ம வாழி தோழி நம்மொடு
பிரிவின் றாயின் நன்றுமற் றில்ல
குறும்பொறைத் தடைஇய நெடுந்தாள் வேங்கைப்
பூவுடை அலங்குசினை புலம்பத் தாக்கிக்
கல்பொரு திரங்கும் கதழ்வீழ் அருவி
நிலங்கொள் பாம்பின் இழிதரும்
விலங்குமலை நாடனொடு கலந்த நட்பே.
      -கோவேங்கைப் பெருங்கதவனார்.


135. பாலை - தோழி கூற்று


வினையே ஆடவர்க் குயிரே வாணுதல்
மனையுறை மகளிர்க் காடவர் உயிரென
நமக்குரைத் தோருந் தாமே
அழாஅல் தோழி அழுங்குவர் செலவே.
      -பாலைபாடிய பெருங் கடுங்கோ.


136. குறிஞ்சி - தலைவன் கூற்று


காமங் காமம் என்ப காமம்
அணங்கும் பிணியும் அன்றே நுணங்கிக்
கடுத்தலுந் தணிதலும் இன்றே யானை
குளகுமென் றாள்மதம் போலப்
பாணியும் உடைத்தது காணுநர்ப் பெறினே.
     -மிளைப்பெருங் கந்தனார்.


137. பாலை - தலைவன் கூற்று


மெல்லியல் அரிவைநின் னல்லகம் புலம்ப
நிற்றுறந் தமைகுவெ னாயின் எற்றுறந்
திரவலர் வாரா வைகல்
பலவா குகயான் செலவுறு தகவே.
      -பாலை பாடிய பெருங் கடுங்கோ.


138. மருதம் - தோழி கூற்று


கொன்னூர் துஞ்சினும் யாந்துஞ் சலமே
எம்மி லயல தேழி லும்பர்
மயிலடி யிலைய மாக்குர னொச்சி
அணிமிகு மென்கொம் பூழ்த்த
மணிமருள் பூவின் பாடுநனி கேட்டே.
      -கொல்லன் அழிசி.


139. மருதம் - தோழி கூற்று


மனையுறை கோழிக் குறுங்காற் பேடை
வேலி வெருகின மாலை யுற்றெனப்
புகுமிட னறியாது தொகுபுடன் குழீஇய
பைதற் பிள்ளைக் கிளைபயிர்ந் தாஅங்
கின்னா திசைக்கும் அம்பலொடு
வாரல் வாழிய ரையவெந் தெருவே.
     -ஒக்கூர் மாசாத்தியார்.


140. பாலை - தலைவி கூற்று


வேதின வெரிநின் ஓதிமுது போத்து
ஆறுசெல் மாக்கள் புட்கொளப் பொருந்தும்
சுரனே சென்றனர் காதலர் உரனழிந்து
ஈங்கியான் தாங்கிய எவ்வம்
யாங்கறிந் தன்றிவ் வழுங்க லூரே.
      -அள்ளூர் நன்முல்லையார்.


141. குறிஞ்சி - தலைவி கூற்று


வளைவாய்ச் சிறுகிளி விளைதினைக் கடீஇயர்
செல்கென் றோளே அன்னை எனநீ
சொல்லின் எவனோ தோழி கொல்லை
நெடுங்கை வன்மான் கடும்பகை யுழந்த
குறுங்கை யிரும்புலிக் கொலைவல் ஏற்றை
பைங்கட் செந்நாய் படுபதம் பார்க்கும்
ஆரிரு ணடுநாள் வருதி
சாரல் நாட வாரலோ எனவே.
      -மதுரைப் பெருங்கொல்லனார்.


142. குறிஞ்சி - தலைவன் கூற்று


சுனைப்பூக் குற்றுத் தொடலை தைஇப்
புனக்கிளி கடியும் பூங்கட் பேதை
தானறிந் தனளோ இலளோ பானாட்
பள்ளி யானையி னுயிர்த்தென்
உள்ளம் பின்னுந் தன்னுழை யதுவே.
      -கபிலர்.


143. குறிஞ்சி - தோழி கூற்று


அழிய லாயிழை அன்பு பெரிதுடையன்
பழியும் அஞ்சும் பயமலை நாடன்
நில்லா மையே நிலையிற் றாகலின்
நல்லிசை வேட்ட நயனுடை நெஞ்சிற்
கடப்பாட் டாள னுடைப்பொருள் போலத்
தங்குதற் குரிய தன்றுநின்
அங்கலுழ் மேனிப் பாய பசப்பே.
      -மதுரைக் கணக்காயனார் மகனார் நக்கீரனார்.


144. பாலை - செவிலித்தாய் கூற்று


கழிய காவி குற்றும் கடல
வெண்டலைப் புணரி யாடியும் நன்றே
பிரிவி லாய முரியதொன் றயர
இவ்வழிப் படுதலும் ஒல்லாள் அவ்வழிப்
பரல்பாழ் படுப்பச் சென்றனள் மாதோ
சென்மழை தவழும் சென்னி
விண்ணுயர் பிறங்கல் விலங்குமலை நாட்டே.
      -மதுரை ஆசிரியர் கோடன் கொற்றனார்.


145. நெய்தல் - தலைவி கூற்று


உறைபதி யன்றித் துறைகெழு சிறுகுடி
கானலஞ் சேர்ப்பன் கொடுமை ஏற்றி
ஆனாத் துயரமொடு வருந்திப் பானாள்
துஞ்சா துறைநரொ டுசாவாத்
துயிற்கண் மாக்களொடு நெட்டிரா வுடைத்தே.
      -கொல்லனழிசியார்.


146. குறிஞ்சி - தோழி கூற்று


அம்ம வாழி தோழி நம்மூர்ப்
பிரிந்தோர்ப் புணர்ப்போர் இருந்தனர் கொல்லோ
தண்டுடைக் கையர் வெண்டலைச் சிதவலர்
நன்றுநன் றென்னு மாக்களோ
டின்றுபெரி தென்னும் ஆங்கண தவையே.
      -வெள்ளி வீதியார்.


147. பாலை - தலைவன் கூற்று


வேனிற் பாதிரிக் கூன்மல ரன்ன
மயிரேர் பொழுகிய வங்கலுழ் மாமை
நுண்பூண் மடந்தையைத் தந்தோய் போல
இன்றுயில் எடுப்புதி கனவே
எள்ளார் அம்ம துணைப்பிரிந் தோரே.
     -கோப்பெருஞ் சோழன்.


148. முல்லை - தலைவி கூற்று


செல்வச் சிறாஅர் சீறடிப் பொலிந்த
தவளை வாய பொலஞ்செய் கிண்கிணிக்
காசி னன்ன போதீன் கொன்றை
குருந்தோ டலம்வரும் பெருந்தண் காலையும்
காரன் றென்றி யாயிற்
கனவோ மற்றிது வினவுவல் யானே.
      -இளங் கீரந்தையார்.


149. பாலை - தலைவி கூற்று


அளிதோ தானே நாணே நம்மொடு
நனிநீ டுழந்தன்று மன்னே இனியே
வான்பூங் கரும்பின் ஓங்குமணற் சிறுசிறை
தீம்புனல் நெரிதர வீய்ந்துக் காஅங்குத்
தாங்கு மளவைத் தாங்கிக்
காம நெரிதரக் கைந்நில் லாவே.
      -வெள்ளி வீதியார்.


150. குறிஞ்சி - தலைவி கூற்று


சேணோன் மாட்டிய நறும்புகை ஞெகிழி
வான மீனின் வயின்வயின் இமைக்கும்
ஓங்குமலை நாடன் சாந்துபுல ரகலம்
உள்ளின் உண்ணோய் மல்கும்
புல்லின் மாய்வ தெவன்கொல் அன்னாய்
      -மாடலூர் கிழார்.


151. பாலை - தலைவன் கூற்று


வங்காக் கடந்த செங்காற் பேடை
எழாஅலுற வீழ்ந்தெனக் கணவற் காணாது
குழலிசைக் குரல் குறும்பல அகவும்
குன்றுகெழு சிறுநெறி அரிய என்னாது
மறப்பருங் காதலி யொழிய
இறப்ப லென்பதீண் டிளமைக்கு முடிவே.
      -தூங்கலோரியார்.


152. குறிஞ்சி - தலைவி கூற்று


யாவதும் அறிகிலர் கழறு வோரே
தாயின் முட்டை போலவுட் கிடந்து
சாயின் அல்லது பிறிதெவ னுடைத்தே
யாமைப் பார்ப்பி னன்ன
காமங் காதலர் கையற விடினே.
      -கிளிமங்கலங்கிழார்.


153. குறிஞ்சி - தலைவி கூற்று


குன்றக் கூகை குழறினும் முன்றிற்
பலவி னிருஞ்சினைக் கலைபாய்ந் துகளினும்
அஞ்சுமன் அளித்தெ னெஞ்ச மினியே
ஆரிருட் கங்குல் அவர்வயிற்
சாரல் நீளிடைச் செலவா னாதே.
      -கபிலர்.


154. பாலை - தலைவி கூற்று


யாங்கறிந் தனர்கொல் தோழி பாம்பின்
உரிநிமிர்ந் தன்ன உருப்பவி ரமையத்
திரைவேட் டெழுந்த சேவல் உள்ளிப்
பொறிமயிர் எருத்திற் குறுநடைப் பேடை
பொறிகாற் கள்ளி விரிகா யங்கவட்டுத்
தயங்க விருந்து புலம்பக் கூஉம்
அருஞ்சுர வைப்பிற் கானம்
பிரிந்துசே ணுறைதல் வல்லு வோரே.
      -மதுரைச் சீத்தலைச் சாத்தனார்.


155. முல்லை - தலைவி கூற்று


முதைப்புனங் கொன்ற ஆர்கலி உழவர்
விதைக்குறு வட்டி போதொடு பொதுளப்
பொழுதோ தான்வந் தன்றே மெழுகான்
றூதுலைப் பெய்த பகுவாய்த் தெண்மணி
மரம்பயில் இறும்பி னார்ப்பச் சுரனிழிபு
மாலை நனிவிருந் தயர்மார்
தேர்வரும் என்னும் உரைவா ராதே.
      -உரோடகத்துக் காரத்தனார்.


156. குறிஞ்சி - தலைவன் கூற்று


பார்ப்பன மகனே பார்ப்பன மகனே
செம்பூ முருக்கி னன்னார் களைந்து
தண்டொடு பிடித்த தாழ்கமண் டலத்துப்
படிவ உண்டிப் பார்ப்பன மகனே
எழுதாக் கற்பி னின்சொல் உள்ளும்
பிரிந்தோர்ப் புணர்க்கும் பண்பின்
மருந்தும் உண்டோ மயலோ விதுவே.
      -பாண்டியன் ஏனாதி நெடுங்கண்ணனார்.


157. மருதம் - தலைவி கூற்று


குக்கூ வென்றது கோழி அதன்எதிர்
துட்கென் றன்றென் தூய நெஞ்சம்
தோடோய் காதலர்ப் பிரிக்கும்
வாள்போல் வைகறை வந்தன்றால் எனவே.
      -அள்ளூர் நன்முல்லையார்.


158. குறிஞ்சி - தலைவி கூற்று


நெடுவரை மருங்கிற் பாம்புபட இடிக்கும்
கடுவிசை உருமின் கழறுகுரல் அளைஇக்
காலொடு வந்த கமஞ்சூல் மாமழை
ஆரளி யிலையோ நீயே பேரிசை
இமயமும் துளக்கும் பண்பினை
துணையிலர் அளியர் பெண்டிர் இஃதெவனோ.
     -ஔவையார்.


159. குறிஞ்சி - தோழி கூற்று


தழையணி அல்குல் தாங்கல் செல்லா
நுழைசிறு நுசுப்பிற் கெவ்வ மாக
அம்மெல் ஆக நிறைய வீங்கிக்
கொம்மை வரிமுலை செப்புடன் எதிரின
யாங்கா குவள்கொல் பூங்குழை என்னும்
அவல நெஞ்சமொ டுசாவாக்
கவலை மாக்கட்டிப் பேதை யூரே.
      -வடம வண்ணக்கண் பேரிசாத்தனார்.


160. குறிஞ்சி - தலைவி கூற்று


நெருப்பி னன்ன செந்தலை யன்றில்
இறவி னன்ன கொடுவாய்ப் பேடையொடு
தடவின் ஓங்குசினைக் கட்சியிற் பிரிந்தோர்
கையற நரலு நள்ளென் யாமத்துப்
பெருந்தண் வாடையும் வாரார்
இஃதோ தோழிநங் காதலர் வரவே.
      -மதுரை மருதனிள நாகனார்.


161. குறிஞ்சி - தலைவி கூற்று


பொழுதும் எல்லின்று பெயலும் ஓவாது
கழுதுகண் பனிப்ப வீசும் அதன்றலைப்
புலிப்பல் தாலிப் புதல்வர்ப் புல்லி
அன்னா வென்னும் அன்னையு மன்னோ
என்மலைந் தனன்கொல் தானே தன்மலை
ஆரம் நாறு மார்பினன்
மாரி யானையின் வந்துநின் றனனே.
      -நக்கீரனார்.


162. முல்லை - தலைவன் கூற்று


கார்புறத் தந்த நீருடை வியன்புலத்துப்
பலர்புகு தரூஉம் புல்லென் மாலை
முல்லை வாழியோ முல்லை நீநின்
சிறுவெண் முகையின் முறுவல் கொண்டனை
நகுவை போலக் காட்டல்
தகுமோ மற்றிது தமியோர் மாட்டே.
     -கருவூர்ப் பவுத்திரனார்.


163. நெய்தல் - தலைவி கூற்று


யாரணங் குற்றனை கடலே பூழியர்
சிறுதலை வெள்ளைத் தோடுபரந் தன்ன
மீனார் குருகின் கானலம் பெருந்துறை
வெள்வீத் தாழை திரையலை
நள்ளென் கங்குலுங் கேட்குநின் குரலே.
      -அம்மூவனார்.


164. மருதம் - காதற்பரத்தை கூற்று


கணைக்கோட்டு வாளை கமஞ்சூல் மடநாகு
துணர்த்தேக் கொக்கின் தீம்பழம் கதூஉம்
தொன்றுமுதிர் வேளிர் குன்றூர்க் குணாது
தண்பெரும் பவ்வம் அணங்குக தோழி
மனையோள் மடமையிற் புலக்கும்
அனையே மகிழ்நற்கியா மாயினம் எனினே.
      -மாங்குடி மருதனார்.


165. குறிஞ்சி - தலைவன் கூற்று


மகிழ்ந்ததன் றலையும் நறவுண் டாங்கு
விழைந்ததன் றலையும் நீவெய் துற்றனை
அருங்கரை நின்ற உப்பொய் சகடம்
பெரும்பெய றலையவீந் தாங்கியவள்
இரும்பல் கூந்தல் இயலணி கண்டே.
      -பரணர்.


166. நெய்தல் - தோழி கூற்று


தண்கடற் படுதிரை பெயர்த்தலின் வெண்பறை
நாரை நிரைபெயர்ந் தயிரை யாரும்
ஊரோ நன்றுமன் மரந்தை
ஒருதனி வைகிற் புலம்பா கின்றே.
      -கூடலூர் கிழார்.


167. முல்லை - செவிலித்தாய் கூற்று


முளிதயிர் பிசைந்த காந்தண் மெல்விரல்
கழுவுறு கலிங்கங் கழாஅ துடீஇக்
குவளை யுண்கண் குய்ப்புகை கழுமத்
தான்றுழந் தட்ட தீம்புளிப் பாகர்
இனிதெனக் கணவ னுண்டலின்
நுண்ணிதின் மகிழ்ந்தன் றொண்ணுதல் முகனே.
      -கூடலூர் கிழார்.


168. பாலை - தலைவன் கூற்று


மாரிப் பித்திகத்து நீர்வார் கொழுமுகை
இரும்பனம் பசுங்குடைப் பலவுடன் பொதிந்து
பெரும்பெயல் விடியல் விரித்துவிட் டன்ன
நறுந்தண் ணியளே நன்மா மேனி
புனற்புணை யன்ன சாயிறைப் பணைத்தோள்
மணத்தலுந் தணத்தலு மிலமே
பிரியின் வாழ்தல் அதனினும் இலமே.
      -சிறைக்குடி யாந்தையார்.


169. மருதம் - தலைவி கூற்று


சுரஞ்செல் யானைக் கல்லுறு கோட்டிற்
றெற்றென இறீஇயரோ ஐய மற்றியாம்
நும்மொடு நக்க வால்வெள் ளெயிறே
பாணர், பசுமீன் சொரிந்த மண்டைபோல
எமக்கும் பெரும்புல வாகி
நும்மும் பெறேஎம் இறீஇயரெம் முயிரே.
      -வெள்ளிவீதியார்.


170. குறிஞ்சி - தலைவி கூற்று


பலவும் கூறுகவஃ தறியா தோரே
அருவி தந்த நாட்குர லெருவை
கயனா டியானை கவள மாந்தும்
மலைகெழு நாடன் கேண்மை
தலைபோ காமைநற் கறிந்தனென் யானே.
      -கருவூர்கிழார்.


171. மருதம் - தலைவி கூற்று


காணினி வாழி தோழி யாணர்க்
கடும்புன லடைகரை நெடுங்கயத் திட்ட
மீன்வலை மாப்பட் டாஅங்
கிதுமற் றெவனோ நொதுமலர் தலையே.
      -பூங்கணுத்திரையார்.


172. நெய்தல் - தலைவி கூற்று


தாஅ வலஞ்சிறை நொப்பறை வாவல்
பழுமரம் படரும் பையுன் மாலை
எமிய மாக ஈங்குத் துறந்தோர்
தமிய ராக இனியர் கொல்லோ
ஏழூர்ப் பொதுவினைக் கோரூர் யாத்த
உலைவாங்கு மிதிதோல் போலத்
தலைவரம் பறியாது வருந்துமென் னெஞ்சே.
     -கச்சிப்பேட்டு நன்னாகையார்.


173. குறிஞ்சி - தலைவன் கூற்று


பொன்னேர் ஆவிரைப் புதுமலர் மிடைந்த
பன்னூல் மாலைப் பனைபடு கலிமாப்
பூண்மணி கறங்க வேறி நாணட்
டழிபடர் உண்ணோய் வழிவழி சிறப்ப
இன்னள் செய்த திதுவென முன்னின்
றவள் பழி நுவலு மிவ்வூர்
ஆங்குணர்ந் தமையினீங் கேகுமா றுளெனே.
      -மதுரைக் காஞ்சிப்புலவன்.


174. பாலை - தலைவி கூற்று


பெயன்மழை துறந்த புலம்புறு கடத்துக்
கவைமுட் கள்ளிக் காய்விடு கடுநொடி
துதைமென் தூவித் துணைப்புற விரிக்கும்
அத்தம் அரிய என்னார் நத்துறந்து
பொருள்வயிற் பிரிவா ராயினிவ் வுலகத்துப்
பொருளே மன்ற பொருளே
அருளே மன்ற ஆருமில் லதுவே.
     -வெண்பூதியார்.


175. நெய்தல் - தலைவி கூற்று


பருவத் தேனசைஇப் பல்பறைத் தொழுதி
உரவுத்திரை பொருத திணிமணல் அடைகரை
நனைந்த புன்னை மாச்சினை தொகூஉம்
மலர்ந்த பூவின் மாநீர்ச் சேர்ப்பற்
கிரங்கேன் தோழியீங் கென்கொ லென்று
பிறர்பிறர் அறியக் கூறல்
அமைந்தாங் கமைக அம்பலஃ தெவனே.
      -உலோச்சனார்.


176. குறிஞ்சி - தோழி கூற்று


ஒருநாள் வாரலன் இருநாள் வாரலன்
பன்னாள் வந்து பணிமொழி பயிற்றியென்
நன்னர் நெஞ்ச நெகிழ்த்த பின்றை
வரைமுதிர் தேனிற் போகி யோனே
ஆசா கெந்தை யாண்டுளன் கொல்லோ
வேறுபுல னன்னாட்டுப் பெய்த
ஏறுடை மழையிற் கலிழும்என் னெஞ்சே.
      -வருமுலையாரித்தியார்.


177. நெய்தல் - தோழி கூற்று


கடல்பா டவிந்து கானல் மயங்கித்
துறைநீர் இருங்கழி புல்லென் றன்றே
மன்றவம் பெண்ணை மடல்சேர் வாழ்க்கை
அன்றிலும் பையென நரலும் இன்றவர்
வருவர்கொல் வாழி தோழி நாந்தப்
புலப்பினும் பிரிவாங் கஞ்சித்
தணப்பருங் காமம் தண்டி யோரே.
      -உலோச்சனார்.


178. மருதம் - தோழி கூற்று


அயிரை பரந்த அந்தண் பழனத்
தேந்தெழின் மலர தூம்புடைத் திரள்கால்
ஆம்பல் குறுநர் நீர்வேட் டாங்கிவள்
இடைமுலைக் கிடந்து நடுங்க லானீர்
தொழுதுகாண் பிறையிற் றோன்றி யாநுமக்
கரிய மாகிய காலைப்
பெரிய தோன்றினிர் நோகோ யானே.
      -நெடும்பல்லியத்தையார்.


179. குறிஞ்சி - தோழி கூற்று


கல்லென் கானத்துக் கடமா வாட்டி
எல்லும் எல்லின்று ஞமலியும் இளைத்தன
செல்லல் ஐஇய உதுவெம் மூரே
ஓங்குவரை யடுக்கத்துத் தீந்தேன் கிழித்த
குவையுடைப் பசுங்கழை தின்ற கயவாய்ப்
பேதை யானை சுவைத்த
கூழை மூங்கிற் குவட்டிடை யதுவே.
      -குட்டுவன் கண்ணனார்.


180. பாலை - தோழி கூற்று


பழூஉப்பல் அன்ன பருவுகிர்ப் பாவடி
இருங்களிற் றினநிரை யேந்தல் வரின்மாய்ந்
தறைமடி கரும்பின் கண்ணிடை யன்ன
பைத லொருகழை நீடிய சுரனிறந்து
எய்தினர் கொல்லோ பொருளே யல்குல்
அவ்வரி வாடத் துறந்தோர்
வன்ப ராகத்தாஞ் சென்ற நாட்டே.       -கச்சிப்பேட்டு நன்னாகையார்.


181. மருதம் - தலைவி கூற்று


இதுமற் றெவனோ தோழி துனியிடை
இன்னர் என்னும் இன்னாக் கிளவி
இருமருப் பெருமை ஈன்றணிக் காரான்
உழவன் யாத்த குழவியி னகலாது
பாஅற் பைம்பயிர் ஆரு மூரன்
திருமனைப் பலகடம் பூண்ட
பெருமுது பெண்டிரேம் ஆகிய நமக்கே.
      -கிளிமங்கலங் கிழார்.


182. குறிஞ்சி - தலைவன் கூற்று


விழுத்தலைப் பெண்ணை விளையன் மாமடல்
மணியணி பெருந்தார் மரபிற் பூட்டி
வெள்ளென் பணிந்துபிறர் எள்ளத் தோன்றி
ஒருநாண் மருங்கிற் பெருநா ணீக்கித்
தெருவின் இயலவும் தருவது கொல்லோ
கலிந்தவிர் அசைநடைப் பேதை
மெலிந்தில ணாம்விடற் கமைந்த தூதே.
      -மடல் பாடிய மாதங்கீரனார்.


183. முல்லை - தலைவி கூற்று


சென்ற நாட்ட கொன்றையம் பசுவீ
நம்போற் பசக்குங் காலைத் தம்போற்
சிறுதலைப் பிணையிற் றீர்த்த நெறிகோட்
டிரலை மானையுங் காண்பர்கொல் நமரே
புல்லென் காயாப் பூக்கெழு பெருஞ்சினை
மென்மயில் எருத்தில் தோன்றும்
கான வைப்பிற் புன்புலத் தானே.
      -ஔவையார்.


184. நெய்தல் - தலைவன் கூற்று


அறிகரி பொய்த்தல் ஆன்றோர்க் கில்லை
குறுக லோம்புமின் சிறுகுடிச் செலவே
இதற்கிது மாண்ட தென்னா ததற்பட்
டாண்டொழிந் தன்றே மாண்டகை நெஞ்சம்
மயிற்கண் அன்ன மாண்முடிப் பாவை
நுண்வலைப் பரதவர் மடமகள்
கண்வலைப் படுஉம் கான லானே.
      -ஆரிய வரசன் யாழ்ப்பிரமதத்தன்.


185. குறிஞ்சி - தலைவி கூற்று


நுதல்பசப் பிவர்ந்து திதலை வாடி
நெடுமென் பணைத்தோள் சாஅய்த் தொடி நெகிழ்ந்
தின்ன ளாகுத னும்மி னாகுமெனச்
சொல்லி னெவனாந் தோழி பல்வரிப்
பாம்புபை அவிழ்ந்தது போலக் கூம்பிக்
கொண்டலிற் றொலைந்த வொண்செங் காந்தள்
கன்மிசைக் கவியு நாடற்கென்
நன்மா மேனி யழிபடர் நிலையே.
      -மதுரை அறுவை வாணிகன் இளவேட்டனார்.


186. முல்லை - தலைவி கூற்று


ஆர்கலி யேற்றொடு கார்தலை மணந்த
கொல்லைப் புனத்த முல்லை மென்கொடி
எயிறென முகையும் நாடற்குத்
துயிறுறந் தனவால் தோழியென் கண்ணே.
      -ஒக்கூர் மாசாத்தியார்.


187. குறிஞ்சி - தலைவி கூற்று


செவ்வரைச் சேக்கை வருடை மான்மறி
சுரைபொழி தீம்பால் ஆர மாந்திப்
பெருவரை நீழ லுகளு நாடன்
கல்லினும் வலியன் தோழி
வலிய னென்னாது மெலியுமென் னெஞ்சே.
      -கபிலர்.


188. முல்லை - தலைவி கூற்று


முகைமுற் றினவே முல்லை முல்லையொடு
தகைமுற் றினவே தண்கார் வியன்புனம்
வாலிழை நெகிழ்த்தோர் வாரார்
மாலை வந்தன்றென் மாணலங் குறித்தே.
      -மதுரை அளக்கர் ஞாழர் மகனார் மள்ளனார்.


189. பாலை - தலைவன் கூற்று


இன்றே சென்று வருவது நாளைக்
குன்றிழி அருவியின் வெண்டேர் முடுக
இளம்பிறை யன்ன விளங்குசுடர் நேமி
விசும்புவீழ் கொள்ளியிற் பைம்பயிர் துமிப்பக்
காலியற் செலவின் மாலை எய்திச்
சின்னிரை வால்வளைக் குறுமகள்
பன்மா ணாக மணந்துவக் கும்மே.
      -மதுரை ஈழத்துப் பூதன்தேவனார்.


190. முல்லை - தலைவி கூற்று


நெறியிருங் கதுப்பொடு பெருந்தோ ணீவிச்
செறிவளை நெகிழச் செய்பொருட் ககன்றோர்
அறிவர்கொல் வாழி தோழி பொறிவரி
வெஞ்சின அரவின் பைந்தலை துமிய
உரவுரும் உரறும் அரையிருள் நடுநாள்
நல்லே றியங்குதோ றியம்பும்
பல்லான் தொழுவத் தொருமணிக் குரலே.
      -பூதம் புலவனார்.


191. முல்லை - தலைவி கூற்று


உதுக்கா ணதுவே யிதுவென் மொழிகோ
நோன்சினை யிருந்த இருந்தோட்டுப் புள்ளினம்
தாம்புணர்ந் தமையிற் பிரிந்தோ ருள்ளத்
தீங்குரல் அகவக் கேட்டு நீங்கிய
ஏதி லாள ரிவண்வரிற் போதிற்
பொம்ம லோதியும் புனையல்
எம்முந் தொடாஅ லென்குவே மன்னே.
      -..........


192. பாலை - தலைவி கூற்று


ஈங்கே வருவர் இனையல் அவர்என
அழாஅற்கோ இனியே நோய்நொந் துறைவி
மின்னின் றூவி இருங்குயில் பொன்னின்
உரைதிகழ் கட்டளை கடுப்ப மாச்சினை
நறுந்தாது கொழுதும் பொழுதும்
வறுங்குரற் கூந்தல் தைவரு வேனே.
      -கச்சிப்பேட்டு நன்னாகையார்.


193. முல்லை - தலைவி கூற்று


மட்டம் பெய்த மணிக்கலத் தன்ன
இட்டுவாய்ச் சுனைய பகுவாய்த் தேரை
தட்டைப் பறையிற் கறங்கு நாடன்
தொல்லைத் திங்கள் நெடுவெண் ணிலவின்
மணந்தனன் மன்னெடுந் தோளே
இன்று முல்லை முகைநாறும்மே.
      -அரிசில் கிழார்.


194. முல்லை - தலைவி கூற்று


என்னெனப் படுங்கொல் தோழி மின்னுவர
வானோர் பிரங்கும் ஒன்றோ அதனெதிர்
கான மஞ்ஞை கடிய ஏங்கும்
ஏதில கலந்த இரண்டற்கென்
பேதை நெஞ்சம் பெருமலக் குறுமே.
      -கோவர்த்தனார்.


195. நெய்தல் - தலைவி கூற்று


சுடர்சினந் தணிந்து குன்றஞ் சேரப்
படர்சுமந் தெழுதரு பையுள் மாலை
யாண்டுளர் கொல்லோ வேண்டுவினை முடிநர்
இன்னா திரங்கும் என்னார் அன்னோ
தைவரல் அசைவளி மெய்பாய்ந் தூர்தரச்
செய்வுறு பாவை யன்னவென்
மெய்பிறி தாகுதல் அறியா தோரே.
      -தேரதரனார்.


196. மருதம் - தோழி கூற்று


வேம்பின் பைங்காயென் தோழி தரினே
தேம்பூங் கட்டி என்றனிர் இனியே
பாரி பறம்பிற் பனிச்சுனைத் தெண்ணீர்
தைஇத் திங்கள் தண்ணிய தரினும்
வெய்ய உவர்க்கும் என்றனிர்
ஐய அற்றால் அன்பின் பாலே.
      -மிளைக் கந்தனார்.


197. நெய்தல் - தலைவி கூற்று


யாதுசெய் வாங்கொல் தோழி நோதக
நீரெதிர் கருவிய காரெதிர் கிளைமழை
ஊதையங் குளிரொடு பேதுற்று மயங்கிய
கூதிர் உருவிற் கூற்றம்
காதலர்ப் பிரிந்த எற்குறித்து வருமே.
      -கச்சிப்பேட்டு நன்னாகையார்.


198. குறிஞ்சி - தோழி கூற்று


யாஅங் கொன்ற மரஞ்சுட் டியவிற்
கரும்புமருண் முதல பைந்தாட் செந்தினை
மடப்பிடித் தடக்கை யன்னபால் வார்பு
கரிக்குறட் டிறைஞ்சிய செறிகோட் பைங்குரற்
படுகிளி கடிகஞ் சேறும் அடுபோர்
எஃகுவிளங்கு தடக்கை மலையன் கானத்
தார நாறு மார்பினை
வாரற்க தில்ல வருகுவள் யாயே.
      -கபிலர்.


199. குறிஞ்சி - தலைவன் கூற்று


பெறுவ தியையா தாயினும் உறுவதொன்
றுண்டுமன் வாழிய நெஞ்சே திண்டேர்க்
கைவள் ளோரி கானந் தீண்டி
எறிவளி கமழு நெறிபடு கூந்தல்
மையீ ரோதி மாஅ யோள்வயின்
இன்றை யன்ன நட்பி னிந்நோய்
இறுமுறை எனவொன் றின்றி
மறுமை யுலகத்து மன்னுதல் பெறுமே.
      -பரணர்.


200. முல்லை - தலைவி கூற்று


பெய்த குன்றத்துப் பூநாறு தண்கலுழ்
மீமிசைச் தாஅய வீஇ சுமந்துவந்
திழிதரும் புனலும் வாரார் தோழி
மறந்தோர் மன்ற மறவா நாமே
கால மாரி மாலை மாமழை
இன்னிசை யுருமின முரலும்
முன்வரல் ஏமம் செய்தகன் றோரே.
     -ஔவையார்.


201. குறிஞ்சி - தலைவி கூற்று


அமிழ்த முண்கநம் அயலி லாட்டி
பால்கலப் பன்ன தேக்கொக் கருந்துபு
நீல மென்சிறை வள்ளுகிர்ப் பறவை
நெல்லி யம்புளி மாந்தி யயலது
முள்ளி லம்பணை மூங்கிற் றூங்கும்
கழைநிவந் தோங்கிய சோலை
மலைகெழு நாடனை வருமென் றாளே.
      -.........


202. மருதம் - தலைவி கூற்று


நோமென் னெஞ்சே நோமென் னெஞ்சே
புன்புலத் தமன்ற சிறியிலை நெருஞ்சிக்
கட்கின் புதுமலர் முட்பயந் தாஅங்
கினிய செய்தநங் காதலர்
இன்னா செய்தல் நோமென் னெஞ்சே.
      -அள்ளூர் நன்முல்லையார்.


203. மருதம் - தலைவி கூற்று


மலையிடை யிட்ட நாட்டரு மல்லர்
மரந்தலை தோன்றா ஊரரு மல்லர்
கண்ணிற் காண நண்ணுவழி யிருந்தும்
கடவுள் நண்ணிய பாலோர் போல
ஒரீஇ ஒழுகும் என்னைக்குப்
பரியலென் மன்யான் பண்டொரு காலே.
      -நெடும் பல்லியத்தனார்.


204. குறிஞ்சி - பாங்கன் கூற்று


காமம் காமம் என்ப காமம்
அணங்கும் பிணியும் அன்றே நினைப்பின்
முதைச்சுவற் கலித்த முற்றா இளம்புல்
மூதா தைவந் தாங்கு
விருந்தே காமம் பெருந்தோ ளோயே.
      -மிளைப்பெருங் கந்தனார்.


205. நெய்தல் - தலைவி கூற்று


மின்னுச்செய் கருவிய பெயன்மழை தூங்க
விசும்பா டன்னம் பறைநிவந் தாங்குப்
பொலம்படைப் பொலிந்த வெண்டேர் ஏறிக்
கலங்குகடல் துவலை ஆழி நனைப்ப
இனிச்சென் றனனே இடுமணற் சேர்ப்பன்
யாங்கறிந் தன்றுகொல் தோழியென்
தேங்கமழ் திருநுதல் ஊர்தரும் பசப்பே.
      -உலோச்சனார்.


206. குறிஞ்சி - தலைவன் கூற்று


அமிழ்தத் தன்ன அந்தீங் கிளவி
அன்ன இனியோள் குணனும் இன்ன
இன்னா அரும்படர் செய்யு மாயின்
உடனுறை வரிதே காமம்
குறுக லோம்புமின் அறிவுடை யீரே.
      -ஐயூர் முடவனார்.


207. பாலை - தலைவி கூற்று


செப்பினஞ் செலினே செலவரி தாகுமென்
றத்த வோமை அங்கவட் டிருந்த
இனந்தீர் பருந்தின் புலம்புகொள் தெள்விளி
சுரஞ்செல் மாக்கட் குயவுத்துணை யாகும்
கல்வரை யயலது தொல்வழங்கு சிறுநெறி
நல்லடி பொறிப்பத் தாஅய்ச்
சென்றெனக் கேட்டனம் ஆர்வலர் பலரே.
      -உறையனார்.


208. குறிஞ்சி - தலைவி கூற்று


ஒன்றே னல்லேன் ஒன்றுவென் குன்றத்துப்
பொருகளிறு மிதித்த நெரிதாள் வேங்கை
குறவர் மகளிர் கூந்தற் பெய்ம்மார்
நின்றுகொய மலரும் நாடனொ
டொன்றேன் றோழி ஒன்றினானே.
     -கபிலர்.


209. பாலை - தலைவன் கூற்று


அறந்தலைப் பட்ட நெல்லியம் பசுங்காய்
மறப்புலிக் குருளை கோளிடங் கறங்கும்
இறப்பருங் குன்ற மிறந்த யாமே
குறுநடை பலவுள் ளலமே நெறிமுதற்
கடற்றிற் கலித்த முடச்சினை வெட்சி
தளையவிழ் பல்போது கமழும்
மையிருங் கூந்தன் மடந்தை நட்பே.
     -பாலைபாடிய பெருங்கடுங்கோ.


210. முல்லை - தோழி கூற்று


திண்டேர் நள்ளி கானத் தண்டர்
பல்லாப் பயந்த நெய்யிற் றொண்டி
முழுதுடன் விளைந்த வெண்ணெல் வெஞ்சோ
றெழுகலத் தேந்தினுஞ் சிறிதென் றோழி
பெருந்தோ ணெகிழ்த்த செல்லற்கு
விருந்துவரக் கரைந்த காக்கையது பலியே.
      -காக்கை பாடினியார் நச்செள்ளையார்.


211. பாலை - தோழி கூற்று


அஞ்சி லோதி யாய்வளை நெகிழ
நேர்ந்துநம் அருளார் நீத்தோர்க் கஞ்சல்
எஞ்சினம் வாழி தோழி யெஞ்சாத்
தீய்ந்த மராஅத் தோங்கல் வெஞ்சினை
வேனி லோரிணர் தேனோ டூதி
ஆராது பெயருந் தும்பி
நீரில் வைப்பிற் சுரனிறந் தோரே.
      -காவன்முல்லைப் பூதனார்.


212. நெய்தல் - தோழி கூற்று


கொண்கன் ஊர்ந்த கொடுஞ்சி நெடுந்தேர்
தெண்கட லடைகரைத் தௌிமணி யொலிப்பக்
காண வந்து நாணப் பெயரும்
அளிதோ தானே காமம்
விளிவது மன்ற நோகோ யானே.
      -நெய்தற் கார்க்கியன்.


213. பாலை - தோழி கூற்று


நசைநன் குடையர் தோழி ஞெரேரெனக்
கவைத்தலை முதுகலை காலின் ஒற்றிப்
பசிப்பிணிக் கிறைஞ்சிய பரூஉம்பெருந் ததரல்
ஒழியின் உண்டு வழுவி னெஞ்சிற்
றெறித்துநடை மரபிற்றன் மறிக்குநிழ லாகி
நின்றுவெயில் கழிக்கு மென்பநம்
இன்றுயில் முனிநர் சென்ற வாறே.
      -கச்சிப்பேட்டுக் காஞ்சிக் கொற்றனார்.


214. குறிஞ்சி - தோழி கூற்று


மரங்கொல் கானவன் புனந்துளர்ந்து வித்திய
பிறங்குகுரல் இறடி காக்கும் புறந்தாழ்
அஞ்சி லோதி அசையியற் கொடிச்சி
திருந்திழை அல்குற்குப் பெருந்தழை உதவிச்
செயலை முழுமுதல் ஒழிய அயல
தரலை மாலை சூட்டி
ஏமுற் றன்றிவ் வழுங்க லூரே.
      -கூடலூர்கிழார்.


215. பாலை - தோழி கூற்று


படரும் பைப்பயப் பெயருஞ் சுடரும்
என்றூழ் மாமலை மறையும் இன்றவர்
வருவர்கொல் வாழி தோழி நீரில்
வறுங்கயந் துழைஇய விலங்குமருப் பியானை
குறும்பொறை மருங்கின் அமர்துணை தழீஇக்
கொடுவரி இரும்புலி காக்கும்
நெடுவரை மருங்கிற் சுரனிறந் தோரே.
      -மதுரை அளக்கர்ஞாழார் மகனார் மள்ளனார்.


216. பாலை - தலைவி கூற்று


அவரே, கேடில் விழுப்பொருள் தருமார் பாசிலை
வாடா வள்ளியங் காடிறந் தோரே
யானே, தோடார் எல்வளை ஞெகிழ ஏங்கிப்
பாடமை சேக்கையிற் படர்கூர்ந் திசினே
அன்னள் அளியள் என்னாது மாமழை
இன்னும் பெய்ய முழங்கி
மின்னுந் தோழியென் இன்னுயிர் குறித்தே.
      -கச்சிப்பேட்டுக் காஞ்சிக் கொற்றனார்.


217. குறிஞ்சி - தோழி கூற்று


தினைகிளி கடிகெனிற் பகலும் ஒல்லும்
இரவுநீ வருதலி னூறு மஞ்சுவல்
யாங்குச் செய்வாமெம் இடும்பை நோய்க்கென
ஆங்கியான் கூறிய அனைத்திற்குப் பிறிதுசெத்
தோங்குமலை நாடன் உயிர்த்தோன் மன்ற
ஐதே காமம் யானே
கழிமுதுக் குறைமையும் பழியுமென் றிசினே.
      -தங்கால் முடக்கொல்லனார்.


218. பாலை - தலைவி கூற்று


விடர்முகை யடுக்கத்து விறல்கெழு சூலிக்குக்
கடனும் பூணாங் கைந்நூல் யாவாம்
புள்ளும் ஓராம் விரிச்சியு நில்லாம்
உள்ளலு முள்ளா மன்றே தோழி
உயிர்க்குயிர் அன்ன ராகலிற் றம்மின்
றிமைப்புவரை யமையா நம்வயின்
மறந்தாண் டமைதல் வல்லியோர் மாட்டே.
      -கொற்றனார்.


219. நெய்தல் - தலைவி கூற்று


பயப்பென் மேனி யதுவே நயப்பவர்
நாரில் நெஞ்சத் தாரிடை யதுவே
செறிவுஞ் சேணிகந் தன்றே யறிவே
ஆங்கட் செல்கம் எழுகென வீங்கே
வல்லா கூறியிருக்கு முள்ளிலைத்
தடவுநிலைத் தாழைச் சேர்ப்பர்க்
கிடமற் றோழியெந் நீரிரோ வெனினே.
      -வெள்ளூர்கிழார் மகனார் வெண்பூதியார்.


220. முல்லை - தலைவி கூற்று


பழமழைக் கலித்த புதுப்புன வரகின்
இரலை மேய்ந்த குறைத்தலைப் பாவை
இருவிசேர் மருங்கிற் பூத்த முல்லை
வெருகுசிரித் தன்ன பசுவீ மென்பிணி
குறுமுகை அவிழ்ந்த நறுமலர்ப் புறவின்
வண்டுசூழ் மாலையும் வாரார்
கண்டிசிற் றோழி பொருட்பிரிந் தோரே.
      -ஒக்கூர் மாசாத்தியார்.


221. முல்லை - தலைவி கூற்று


அவரோ வாரார் முல்லையும் பூத்தன
பறியுடைக் கையர் மறியினத் தொழியப்
பாலொடு வந்து கூழொடு பெயரும்
யாடுடை இடைமகன் சென்னிச்
சூடிய வெல்லாம் சிறுபசு முகையே.
      -உறையூர் முதுகொற்றனார்.


222. குறிஞ்சி - தலைவன் கூற்று


தலைப்புணைக் கொளினே தலைப்புணைக் கொள்ளும்
கடைப்புணைக் கொளினே கடைப்புணைக் கொள்ளும்
புணைகை விட்டுப் புனலோ டொழுகின்
ஆண்டும் வருகுவள் போலு மாண்ட
மாரிப் பித்திகத்து நீர்வார் கொழுமுகைச்
செவ்வெரி நுறழும் கொழுங்கடை மழைக்கட்
டுளிதலைத் தலைஇய தளிரன் னோளே.
      -சிறைக்குடி யாந்தையார்.


223. குறிஞ்சி - தலைவி கூற்று


பேரூர் கொண்ட ஆர்கலி விழவில்
செல்வாம் செல்வாம் என்றி அன்றிவண்
நல்லோர் நல்ல பலவாற் றில்ல
தழலும் தட்டையும் முறியுந் தந்திவை
ஒத்தன நினக்கெனப் பொய்த்தன கூறி
அன்னை யோம்பிய ஆய்நலம்
என்னை கொண்டான்யாம் இன்னமா லினியே.
      -மதுரைக் கடையத்தார் மகனார் வெண்ணாகனார்.


224. பாலை - தலைவி கூற்று


கவலை யாத்த அவல நீளிடைச்
சென்றோர் கொடுமை யெற்றித் துஞ்சா
நோயினு நோயா கின்றே கூவற்
குராலான் படுதுயர் இராவிற் கண்ட
உயர்திணை ஊமன் போலத்
துயர்பொறுக் கல்லேன் தோழி நோய்க்கே.
      -கூவன் மைந்தனார்.


225. குறிஞ்சி - தோழி கூற்று


கன்றுதன் பயமுலை மாந்த முன்றில்
தினைபிடி உண்ணும் பெருங்கல் நாட
கெட்டிடத் துவந்த உதவி கட்டில்
வீறுபெற்று மறந்த மன்னன் போல
நன்றிமறந் தமையா யாயின் மென்சீர்க்
கலிமயிற் கலாவத் தன்ன இவள்
ஒலிமென் கூந்தல் உரியவா நினக்கே.
     -கபிலர்.


226. நெய்தல் - தலைவி கூற்று


பூவொடு புரையுங் கண்ணும் வேயென
விறல்வனப் பெய்திய தோளும் பிறையென
மதிமயக் குறூஉ நுதலு நன்றும்
நல்லமன் வாழி தோழி அல்கலும்
தயங்குதிரை பொருத தாழை வெண்பூக்
குருகென மலரும் பெருந்துறை
விரிநீர்ச் சேர்ப்பனொடு நகாஅ வூங்கே.
      -மதுரை எழுத்தாளனார் சேந்தம்பூதனார்.


227. நெய்தல் - தோழி கூற்று


பூண்வனைந் தன்ன பொலஞ்சூட்டு நேமி
வாண்முகந் துமிப்ப வள்ளிதழ் குறைந்த
கூழை நெய்தலு முடைத்திவண்
தேரோன் போகிய கான லானே.
      -ஓதஞானியார்.


228. நெய்தல் - தலைவி கூற்று


வீழ்தாழ் தாழை யூழுறு கொழுமுகை
குருகுளர் இறகின் விரிபுதோ டவிழும்
கானல் நண்ணிய சிறுகுடி முன்றில்
திரைவந்து பெயரும் என்பநத் துறந்து
நெடுஞ்சே ணாட்டார் ஆயினும்
நெஞ்சிற் கணியர் தண்கட னாட்டே.
      -செய்தி வள்ளுவர் பெருஞ்சாத்தனார்.


229. பாலை - கண்டோர் கூற்று


இவனிவ ளைம்பால் பற்றவும் இவளிவன்
புன்றலை யோரி வாங்குநள் பரியவும்
காதற் செவிலியர் தவிர்ப்பவுந் தவிரா
தேதில் சிறுசெரு வுறுப மன்னோ
நல்லைமன் றம்ம பாலே மெல்லியல்
துணைமலர்ப் பிணைய லன்னவிவர்
மணமகிழ் இயற்கை காட்டி யோயே.
     -மோதாசானார்.


230. நெய்தல் - தோழி கூற்று


அம்ம வாழி தோழி கொண்கன்
தானது துணிகுவ னல்லன் யானென்
பேதை மையாற் பெருந்தகை கெழுமி
நோதகச் செய்ததொன் றுடையேன் கொல்லோ
வயச்சுறா வழங்குநீர் அத்தம்
சின்னாள் அன்ன வரவறி யானே.
      -அறிவுடை நம்பியார்.


231. மருதம் - தலைவி கூற்று


ஓரூர் வாழினும் சேரி வாரார்
சேரி வரினும் ஆர முயங்கார்
ஏதி லாளர் சுடலை போலக்
காணாக் கழிப மன்னே நாணட்டு
நல்லறி விழுந்த காமம்
வில்லுமிழ் கணியிற் சென்றுசேட் படவே.
      -பாலைபாடிய பெருங்கடுங்கோ.


232. பாலை - தோழி கூற்று


உள்ளார் கொல்லோ தோழி உள்ளியும்
வாய்ப்புணர் வின்மையின் வாரார் கொல்லோ
மரற்புகா வருந்திய மாவெருத் திரலை
உரற்கா லியானை யொடித்துண் டெஞ்சிய
யாஅ வரிநிழல் துஞ்சும்
மாயிருஞ் சோலை மலையிறந் தோரே.
      -ஊண் பித்தையார்.


233. முல்லை - தலைவன் கூற்று


கவலை கெண்டிய அகல்வாய்ச் சிறுகுழி
கொன்றை யொள்வீ தாஅய்ச் செல்வர்
பொன்பெய் பேழை மூய்திறந் தன்ன
காரெதிர் புறவி னதுவே உயர்ந்தோர்க்கு
நீரொடு சொரிந்த மிச்சில் யாவர்க்கும்
வரைகோ ளறியாச் சொன்றி
நிரைகோற் குறுந்தொடி தந்தை யூரே!
      -பேயனார்.


234. முல்லை - தலைவி கூற்று


சுடர்செல் வானஞ் சேப்பப் படர்கூர்ந்
தெல்லறு பொழுதின் முல்லை மலரும்
மாலை என்மனார் மயங்கி யோரே
குடுமிக் கோழி நெடுநக ரியம்பும்
பெரும்புலர் விடியலு மாலை
பகலும் மாலை துணையி லோர்க்கே.
      -மிளைப்பெருங் கந்தனார்.


235. பாலை - தலைவன் கூற்று


ஓம்புமதி வாழியோ வாடை பாம்பின்
தூங்குதோல் கடுக்குந் தூவெள் ளருவிக்
கல்லுயர் நண்ணி யதுவே நெல்லி
மரையின மாரு முன்றிற்
புல்வேய் குரம்பை நல்லோ ளூரே.
      -மரயேண்டனார்.


236. நெய்தல் - தோழி கூற்று


விட்டென விடுக்குநாள் வருக அதுநீ
நேர்ந்தனை யாயின் தந்தனை சென்மோ
குன்றத் தன்ன குவவுமணல் அடைகரை
நின்ற புன்னை நிலந்தோய் படுசினை
வம்ப நாரை சேக்கும்
தண்கடற் சேர்ப்பநீ உண்டவென் னலனே.
      -நரிவெரூஉத் தலையார்.


237. பாலை - தலைவன் கூற்று


அஞ்சுவ தறியா தமர்துணை தழீஇய
நெஞ்சுதப் பிரிந்தன் றாயினும் எஞ்சிய
கைபிணி நெகிழின்அஃ தெவனோ நன்றும்
சேய வம்ம இருவா மிடையே
மாக்கடல் திரையின் முழங்கி வலனேர்பு
கோட்புலி வழங்குஞ் சோலை
எனைத்தென் றெண்ணுகோ முயக்கிடை மலைவே.
      -அள்ளூர் நன்முல்லையார்.


238. மருதம் - தோழி கூற்று


பாசவ லிடித்த கருங்கா ழுலக்கை
ஆய்கதிர் நெல்லின் வரம்பணைத் துயிற்றி
ஒண்டொடி மகளிர் வண்ட லயரும்
தொண்டி யன்னவென் நலந்தந்து
கொண்டனை சென்மோ மகிழ்நநின் சூளே.
      -குன்றியனார்.


239. குறிஞ்சி - தலைவி கூற்று


தொடிநெகிழ்ந் தனவே தோள்சா யினவே
விடுநாண் உண்டோ தோழி விடர்முகைச்
சிலம்புடன் கமழு மலங்குகுலைக் காந்தள்
நறுந்தா தூதுங் குறுஞ்சிறைத் தும்பி
பாம்புமிழ் மணியின் தோன்றும்
முந்தூழ் வேலிய மலைகிழ வோற்கே.
      -ஆசிரியர் பெருங்கண்ணனார்.


240. முல்லை - தலைவி கூற்று


பனிப்புத லிவர்ந்த பைங்கொடி யவரைக்
கிளிவா யொப்பின் ஒளிவிடு பன்மலர்
வெருக்குப்பல் லுருவின் முல்லையொடு கஞலி
வாடை வந்ததன் றலையும் நோய்பொரக்
கண்டிசின் வாழி தோழி தெண்டிரைக்
கடலாழ் கலத்திற் றோன்றி
மாலை, மறையு மவர் மணிநெடுங் குன்றே.
      -கொல்லனழிசியார்.


241. குறிஞ்சி - தலைவி கூற்று


யாமெங் காமந் தாங்கவும் தாந்தம்
கெழுதகை மையி னழுதன தோழி
கன்றாற்றுப் படுத்த புன்றலைச் சிறாஅர்
மன்ற வேங்கை மலர்பத நோக்கி
ஏறா திட்ட ஏமப் பூசல்
விண்டோய் விடரகத் தியம்பும்
குன்ற நாடற் கண்டவெங் கண்ணே.
     -கபிலர்.


242. முல்லை - செவிலித்தாய் கூற்று


கானங் கோழி கவர்குரற் சேவல்
ஒண்பொறி எருத்தின் தண்சிதர் உறைப்பப்
புதனீர் வாரும் பூநாறு புறவிற்
சீறூ ரோளே மடந்தை வேறூர்
வேந்துவிடு தொழிலொடு செலினும்
சேந்துவரல் அறியாது செம்மல் தேரே.
      -குழற்றத்தனார்.


243. நெய்தல் - தலைவி கூற்று


மானடி யன்ன கவட்டிலை அடும்பின்
தார்மணி யன்ன ஒண்பூக் கொழுதி
ஒண்தொடி மகளிர் வண்ட லயரும்
புள்ளிமிழ் பெருங்கடற் சேர்ப்பனை
உள்ளேன் தோழி படீஇயர்என் கண்ணே.
      -நம்பி குட்டுவனார்.


244. குறிஞ்சி - தோழி கூற்று


பல்லோர் துஞ்சு நள்ளென் யாமத்
துரவுக்களிறு போல்வந் திரவுக்கதவு முயறல்
கேளே மல்லேங் கேட்டனெம் பெரும
ஓரி முருங்கப் பீலி சாய
நன்மயில் வலைப்பட் டாங்கியாம்
உயங்குதொறு முயங்கும் அறனில் யாயே.
      -கண்ணனார்.


245. நெய்தல் - தலைவி கூற்று


கடலங் கான லாய மாய்ந்தவென்
நலமிழந் ததனினு நனியின் னாதே
வாள்போல் வாய கொழுமடல் தாழை
மாலைவேல் நாட்டு வேலி யாகும்
மெல்லம் புலம்பன் கொடுமை
பல்லோர் அறியப் பரந்துவௌிப் படினே.
      -மாலைமாறனார்.


246. நெய்தல் - தலைவி கூற்று


பெருங்கடற் கரையது சிறுவெண் காக்கை
களிற்றுச்செவி யன்ன பாசடை மயக்கிப்
பனிக்கழி துழவும் பானாள் தனித்தோர்
தேர்வந்து பெயர்ந்த தென்ப வதற்கொண்
டோரு மலைக்கு மன்னை பிறரும்
பின்னுவிடு கதுப்பின் மின்னிழை மகளிர்
இளையரு மடவரும் உளரே
அலையாத் தாயரொடு நற்பா லோரே.
      -கபிலர்.


247. குறிஞ்சி - தோழி கூற்று


எழின்மிக வுடைய தீங்கணிப் படூஉம்
திறவோர் செய்வினை அறவ தாகும்
கிளையுடை மாந்தர்க்குப் புணையுமா மிவ்வென
ஆங்கறிந் திசினே தோழி வேங்கை
வீயா மென்சினை வீயுக யானை
ஆர்துயில் இயம்பு நாடன்
மார்புரித் தாகிய மறுவில் நட்பே.
      -சேந்தம் பூதனார்.


248. நெய்தல் - தோழி கூற்று


அதுவர லன்மையோ அரிதே அவன்மார்
புறுக வென்ற நாளே குறுகி
ஈங்கா கின்றே தோழி கானல்
ஆடரை புதையக் கோடை யிட்ட
அடும்பிவர் மணற்கோ டூர நெடும்பனைக்
குறிய வாகுந் துறைவனைப்
பெரிய கூறி யாயறிந் தனளே.
      -உலோச்சனார்.


249. குறிஞ்சி - தலைவி கூற்று


இனமயில் அகவு மரம்பயில் கானத்து
நரைமுக ஊகம் பார்ப்பொடு பனிப்பப்
படுமழை பொழிந்த சாரலவர் நாட்டுக்
குன்ற நோக்கினென் தோழி
பண்டை யற்றோ கண்டிசின் நுதலே.
      -கபிலர்.


250. பாலை - தலைவன் கூற்று


பரலவல் படுநீர் மாந்தித் துணையோ
டிரலை நன்மா னெறிமுத லுகளும்
மாலை வாரா வளவைக் காலியற்
கடுமாக் கடவுமதி பாக நெடுநீர்ப்
பொருகயன் முரணிய உண்கண்
தெரிதீங் கிளவி தெருமர லுயவே.
      -நாமலார் மகனார் இளங்கண்ணனார்.


251. முல்லை - தோழி கூற்று


மடவ வாழி மஞ்ஞை மாயினம்
கால மாரி பெய்தென அதனெதிர்
ஆலலு மாலின பிடவும் பூத்தன
காரன் றிகுளை தீர்கநின் படரே
கழிந்த மாரிக் கொழிந்த பழநீர்
புதுநீர் கொளீஇய வுகுத்தரும்
நொதுமல் வானத்து முழங்குகுரல் கேட்டே.
      -இடைக்காடனார்.


252. குறிஞ்சி - தலைவி கூற்று


நெடிய திரண்ட தோள்வளை ஞெகிழ்த்த
கொடிய னாகிய குன்றுகெழு நாடன்
வருவதோர் காலை யின்முகந் திரியாது
கடவுட் கற்பி னவனெதிர் பேணி
மடவை மன்ற நீயெனக் கடவுபு
துனியல் வாழி தோழி சான்றோர்
புகழு முன்னர் நாணுப
பழியாங் கொல்பவோ காணுங் காலே.
      -கிடங்கிற் குலபதி நக்கண்ணனார்.


253. பாலை - தோழி கூற்று


கேளா ராகுவர் தோழி கேட்பின்
விழுமிது கழிவ தாயினு நெகிழ் நூற்
பூச்சே ரணையிற் பெருங்கவின் றொலைந்தநின்
நாட்டுயர் கெடப்பி னீடலர் மாதோ
ஒலிகழை நிவந்த ஓங்குமலைச் சாரற்
புலிபுகா வுறுத்த புலவுநாறு கல்லளை
ஆறுசென் மாக்கள் சேக்கும்
கோடுயர் பிறங்கன் மலையிறந் தோரே.
      -பூங்கண்ணனார்.


254. பாலை - தலைவி கூற்று


இலையி லஞ்சினை யினவண் டார்ப்ப
முலையேர் மென்முகை அவிழ்ந்த கோங்கின்
தலையலர் வந்தன வாரா தோழி
துயிலின் கங்குல் துயிலவர் மறந்தனர்
பயினறுங் கதுப்பிற் பாயலு முள்ளார்
செய்பொருள் தரனசைஇச் சென்றோர்
எய்தின ராலென வரூஉந் தூதே.
      -பார்காப்பானார்.


255. பாலை - தோழி கூற்று


பொத்தில் காழ அத்த யாஅத்துப்
பொரியரை முழுமுதல் உருவக் குத்தி
மறங்கெழு தடக்கையின் வாங்கி உயங்குநடைச்
சிறுகண் பெருநிரை உறுபசி தீர்க்கும்
தடமருப் பியானை கண்டனர் தோழி
தங்கட னிறீஇய ரெண்ணி யிடந்தொறும்
காமர் பொருட்பிணிப் போகிய
நாம்வெங் காதலர் சென்ற வாறே.
      -கடுகு பெருந்தேவனார்.


256. பாலை - தலைவன் கூற்று


மணிவார்ந் தன்ன மாக்கொடி யறுகை
பிணிகான் மென்கொம்பு பிணையொடு மார்ந்த
மானே றுகளுங் கானம் பிற்பட
வினைநலம் படீஇ வருது மவ்வரைத்
தாங்கல் ஒல்லுமோ பூங்குழை யோயெனச்
சொல்லா முன்னர் நில்லா வாகி
நீர்விலங் கழுத லானா
தேர்விலங் கினவால் தெரிவை கண்ணே.
      -.....


257. குறிஞ்சி - தலைவி கூற்று


வேரு முதலும் கோடு மோராங்குத்
தொடுத்த போலத் தூங்குபு தொடரிக்
கீழ்தாழ் வன்ன வீழ்கோட் பலவின்
ஆர்கலி வெற்பன் வருதொறும் வரூஉம்
அகலினும் அகலா தாகி
இகலுந் தோழிநங் காமத்துப் பகையே.
      -உறையூர்ச் சிறுகந்தனார்.


258. மருதம் - தோழி கூற்று


வாரலெஞ் சேரி தாரனின் றாரே
அலரா கின்றாற் பெரும காவிரிப்
பலராடு பெருந்துறை மருதொடு பிணித்த
ஏந்துகோட் டியானைச் சேந்தன் தந்தை
அரியலம் புகவி னந்தோட்டு வேட்டை
நிரைய ஒள்வாள் இளைஞர் பெருமகன்
அழிசி ஆர்க்கா டன்ன விவள்
பழிதீர் மாணலந் தொலைதல் கண்டே.
      -பரணர்.


259. குறிஞ்சி - தோழி கூற்று


மழைசேர்ந் தெழுதரு மாரிக் குன்றத்
தருவி யார்ந்த தண்ணறுங் காந்தள்
முகையவிழந் தானா நாறு நறுநுதல்
பல்லிதழ் மழைக்கண் மாஅ யோயே
ஒல்வை யாயினுங் கொல்வை யாயினும்
நீயளந் தறிவைநின் புரைமை வாய்போற்
பொய்ம்மொழி கூறலஃ தெவனோ
நெஞ்ச நன்றே நின்வயி னானே.
      -பரணர்.


260. பாலை - தோழி கூற்று


குருகும் இருவிசும் பிவரும் புதலும்
வரிவண் டூத வாய்நெகிழ்ந் தனவே
சுரிவளைப் பொலிந்த தோளுஞ் செற்றும்
வருவர்கொல் வாழி தோழி பொருவார்
மண்ணெடுத் துண்ணும் அண்ணல் யானை
வண்தேர்த் தொண்டையர் வழையம லடுக்கத்துக்
கன்றி லோரா விலங்கிய
புன்றா ளோமைய சுரனிறந் தோரே.
     -கல்லாடனார்.


261. குறிஞ்சி - தலைவி கூற்று


பழமழை பொழிந்தெனப் பதனழிந் துருகிய
சிதட்டுக்கா யெண்ணின் சில்பெயற் கடைநாள்
சேற்றுநிலை முனைஇய செங்கட் காரான்
நள்ளென் யாமத் தையெனக் கரையும்
அஞ்சுவரு பொழுதி னானு மென்கண்
துஞ்சா வாழி தோழி காவலர்
கணக்காய் வகையின் வருந்தியென்
நெஞ்சுபுண் ணுற்ற விழுமத் தானே.
     -கழார்க் கீரனெயிற்றியார்.


262. பாலை - தோழி கூற்று


ஊஉ ரலரெழச் சேரி கல்லென
ஆனா தலைக்கும் அறனி லன்னை
தானே இருக்க தன்மனை யானே
நெல்லி தின்ற முள்ளெயிறு தயங்க
உணலாய்ந் திசினா லவரொடு சேய்நாட்டு
விண்தொட நிவந்த விலங்குமலைக் கவாஅற்
கரும்புநடு பாத்தி யன்ன
பெருங்களிற் றடிவழி நிலைஇய நீரே.
     -பாலைபாடிய பெருங்கடுங்கோ.


263. குறிஞ்சி - தோழி கூற்று


மறிக்குர லறுத்துத் தினைப்பிரப் பிரீஇச்
செல்லாற்றுக் கவலைப் பல்லியங் கறங்கத்
தோற்ற மல்லது நோய்க்குமருந் தாகா
வேற்றுப் பெருந் தெய்வம் பலவுடன் வாழ்த்திப்
பேஎய்க் கொளீஇயள் இவளெனப் படுதல்
நோதக் கன்றே தோழி மால்வரை
மழைவிளை யாடு நாடனைப்
பிழையே மாகிய நாமிதற் படவே.
      -பெருஞ்சாத்தனார்.


264. குறிஞ்சி - தலைவி கூற்று


கலிமழை கெழீஇய கான்யாற் றிகுகரை
ஒலிநெடும் பீலி துயில்வர இயலி
ஆடுமயி லகவும் நாடன் நம்மொடு
நயந்தனன் கொண்ட கேண்மை
பயந்தக் காலும் பயப்பொல் லாதே.
      -கபிலர்.


265. குறிஞ்சி - தோழி கூற்று


காந்தளங் கொழுமுகை காவல் செல்லாது
வண்டுவாய் திறக்கும் பொழுதிற் பண்டும்
தாமறி செம்மைச் சான்றோர்க் கண்ட
கடனறி மாக்கள் போல இடன்விட்
டிதழ்தளை யவிழ்ந்த ஏகல் வெற்பன்
நன்னர் நெஞ்சத்தன் தோழி நின்னிலை
யான்றனக் குரைத்தனெ னாகத்
தானா ணினனிஃ தாகா வாறே.
      -கருவூர்க்கதப் பிள்ளை.


266. பாலை - தலைவி கூற்று


நமக்கொன் றுரையா ராயினுந் தமக்கொன்
றின்னா இரவின் இன்றுணை யாகிய
படப்பை வேங்கைக்கு மறந்தனர் கொல்லோ
மறப்புரும் பணைத்தோள் மரீஇத்
துறத்தல் வல்லியோர் புள்வாய்த் தூதே.
      -நக்கீரனார்.


267. பாலை - தலைவன் கூற்று


இருங்கண் ஞாலத் தீண்டுபயப் பெருவளம்
ஒருங்குடன் இயைவ தாயினுங் கரும்பின்
காலெறி கடிகைக் கண்ணயின் றன்ன
வாலெயி றூறிய வசையில் தீநீர்க்
கோலமை குறுந்தொடிக் குறுமக ளொழிய
ஆள்வினை மருங்கிற் பிரியார் நாளும்
உறன்முறை மரபிற் கூற்றத்
தறனில் கோணற் கறிந்திசி னோரே.
      -காலெறி கடிகையார்.


268. குறிஞ்சி - தோழி கூற்று


சேறிரோ எனச் செப்பலு மாற்றாம்
வருவி ரோஎன வினவலும் வினவாம்
யாங்குச் செய்வாங்கொல் தோழிபாம்பின்
பையுடை இருந்தலை துமிக்கும் ஏற்றொடு
நடுநாள் என்னார் வந்து
நெடுமென் பணைத்தோள் அடைந்திசி னோரே.
      -கருவூர்ச் சேரமான் சாத்தனார்.


269. நெய்தல் - தலைவி கூற்று


சேயாறு சென்று துனைபரி யசாவா
துசாவுநர்ப் பெறினே நன்றுமற் றில்ல
வயச்சுறா எறிந்த புண்தணிந் தெந்தையும்
நீனிறப் பெருங்கடல் புக்கனன் யாயும்
உப்பை மாறி வெண்ணெல் தரீஇய
உப்புவிளை கழனிச் சென்றனள் இதனால்
பனியிரும் மரப்பிற் சேர்ப்பற்
கினிவரி னௌியள் என்னும் தூதே.
      -கல்லாடனார்.


270. முல்லை - தலைவன் கூற்று


தாழிருள் துமிய மின்னித் தண்ணென
வீழுறை யினிய சிதறி ஊழிற்
கடிப்பிடு முரசின் முழங்கி இடித்திடித்துப்
பெய்தினி வாழியோ பெறுவான் யாமே
செய்வினை முடித்த செம்ம லுள்ளமோ
டிவளின் மேவின மாகிக் குவளைக்
குறுந்தாள் நாள்மலர் நாறும்
நறுமென் கூந்தல் மெல்லணை யேமே.
      -பாண்டியன் பன்னாடுதந்தான்.


271. மருதம் - தலைவி கூற்று


அருவி யன்ன பருவறை சிதறி
யாறுநிறை பகரு நாடனைத் தேறி
உற்றது மன்னு மொருநாள் மற்றது
தவப்பன் னாள்தோள் மயங்கி
வௌவும் பண்பின் நோயா கின்றே.
      -அழிசி நச்சாத்தனார்.


272. குறிஞ்சி - தலைவன் கூற்று


தீண்டலும் இயைவது கொல்லோ மாண்ட
வில்லுடை வீளையர் கல்லிடு பெடுத்த
நனந்தலைக் கானத் தினந்தலைப் பிரிந்த
புன்கண் மடமா னேர்படத் தன்னையர்
சிலைமாண் கடுவிசைக் கலைநிறத் தழுத்திக்
குருதியொடு பறித்த செங்கோல் வாளி
மாறுகொண் டன்ன வுண்கண்
நாறிருங் கூந்தற் கொடிச்சி தோளே.
      -ஒருசிறைப் பெரியனார்.


273. பாலை - தோழி கூற்று


அல்குறு பொழுதில் தாதுமுகை தயங்கப்
பெருங்காட் டுளரும் அசைவளி போலத்
தண்ணிய கமழும் ஒண்ணுத லோயே
நொந்தனை யாயிற் கண்டது மொழிவல்
பெருந்தேன் கண்படு வரையின் முதுமால்
பறியா தேறிய மடவோன் போல
ஏமாந் தன்றிவ் வுலகம்
நாமுளே மாகப் பிரியலன் தௌிமே.
      -சிறைக்குடி யாந்தையார்.


274. பாலை - தலைவன் கூற்று


புறவுப் புறத்தன்ன புன்கா லுகாஅய்க்
காசினை யன்ன நளிகனி யுதிர
விடுகணை வில்லொடு பற்றிக் கோடிவர்பு
வருநர்ப் பார்க்கும் வன்கண் ஆடவர்
நீர்நசை வேட்கையி னார்மென்று தணியும்
இன்னாக் கானமும் இனிய பொன்னொடு
மணிமிடை யல்குல் மடந்தை
அணிமுலை யாக முயகினஞ் செலினே.
     -உருத்திரனார்.


275. முல்லை - தோழி கூற்று


முல்லை யூர்ந்த கல்லுய ரேறிக்
கண்டனம் வருகஞ் சென்மோ தோழி
எல்லூர்ச் சேர்தரும் ஏறுடை யினத்துப்
புல்லார் நல்லான் பூண்மணி கொல்லோ
செய்வினை முடித்த செம்ம லுள்ளமொடு
வல்வில் இளையர் பக்கம் போற்ற
ஈர்மணற் காட்டாறு வரூஉம்
தேர்மணி கொல்லாண் டியம்பிய வுளவே.
      -ஒக்கூர் மாசாத்தியார்.


276. குறிஞ்சி - தலைவன் கூற்று


பணைத்தோட் குறுமகள் பாவை தைஇயும்
பஞ்சாய்ப் பள்ளஞ் சூழ்ந்து மற்றிவள்
உருத்தெழு வனமுலை ஒளிபெற எழுதிய
தொய்பில் காப்போர் அறிதலும் அறியார்
முறையுடை யரசன் செங்கோல் அவையத்
தியான்றற் கடவின் யாங்கா வதுகொல்
பெரிதும் பேதை மன்ற
அளிதோ னேயிவ் வழுங்கல் ஊரே.
      -கோழிக் கொற்றனார்.


277. பாலை - தோழி கூற்று


ஆசில் தெருவில் நாயில் வியன்கடைச்
செந்நெல் அமலை வெண்மை வெள்ளிழுது
ஓரிற் பிச்சை ஆர மாந்தி
அற்சிர வெய்ய வெப்பத் தண்ணீர்
சேமச் செப்பிற் பெறீஇயரோ நீயே
மின்னிடை நடுங்கும் கடைப்பெயல் வாடை
எக்கால் வருவ தென்றி
அக்கால் வருவரெங் காத லோரே.
      -ஓரிற் பிச்சையார்.


278. பாலை - தலைவி கூற்று


உறுவளி உளரிய அந்தளிர் மாஅத்து
முறிகண் டன்ன மெல்லென் சீறடிச்
சிறுபசும் பாவையும் எம்மும் உள்ளார்
கொடியர் வாழி தோழி கடுவன்
ஊழுறு தீங்கனி உதிர்ப்பக் கீழிருந்
தேற்பன ஏற்பன உண்ணும்
பார்ப்புடை மந்திய மலையிறந் தோரே.
      -பேரி சாத்தனார்.


279. முல்லை - தலைவி கூற்று


திரிமருப் பெருமை யிருணிற மையான்
வரிமிடறு யாத்த பகுவாய்த் தெண்மணி
புலம்புகொள் யாமத் தியங்குதொ றிசைக்கும்
இதுபொழு தாகவும் வாரார் கொல்லோ
மழைகழூஉ மறந்த மாயிருந் துறுகல்
துகள்சூழ் யானையிற் பொலியத் தோன்றும்
இரும்பல் குன்றம் போகித்
திருந்திறைப் பணைத்தோள் உள்ளா தோரே.
      -மதுரை மருதனிளநாகனார்.


280. குறிஞ்சி - தலைவன் கூற்று


கேளிர் வாழியோ கேளிர் நாளுமென்
நெஞ்சுபிணிக் கொண்ட அஞ்சி லோதிப்
பெருந்தோட் குறுமகள் சிறுமெல் லாகம்
ஒருநாள் புணரப் புணரின்
அரைநாள் வாழ்க்கையும் வேண்டலென் யானே.
      -நக்கீரனார்.


281. பாலை - தலைவி கூற்று


வெண்மணற் பொதுளிய பைங்காற் கருக்கின்
கொம்மைப் போந்தைக் குடுமி வெண்தோட்
டத்த வேம்பி னமலை வான்பூச்
சுரியா ருளைத்தலை பொலியச் சூடிக்
குன்றுதலை மணந்த கானம்
சென்றனர் கொல்லோ சேயிழை நமரே.
      -குடவாயிற் கீரத்தனார்.


282. பாலை - தோழி கூற்று


செவ்விகொள் வரகின் செஞ்சுவற் கலித்த
கௌவை நாற்றின் காரிரு ளோரிலை
நவ்வி நாண்மறி கவ்விக் கடன்கழிக்கும்
காரெதிர் தண்புனங் காணிற் கைவளை
நீர்திகழ் சிலம்பின் ஓராங் கவிழ்ந்த
வெண்கூ தாளத் தந்தூம்பு புதுமலர்
ஆர்கழல் புகுவ போலச்
சோர்குவ வல்ல என்பர்கொல் நமரே.
      -நாகம் போத்தனார்.


283. பாலை - தலைவி கூற்று


உள்ளது சிதைப்போர் உளரெனப் படாஅர்
இல்லோர் வாழ்க்கை இரவினும் இளிவெனச்
சொல்லிய வன்மை தௌியக் காட்டிச்
சென்றனர் வாழி தோழி யென்றும்
கூற்றத் தன்ன கொலைவேல் மறவர்
ஆற்றிருந் தல்கி வழங்குநர்ச் செகுத்த
படுமுடை பருந்துபார்த் திருக்கும்
நெடுமூ திடைய நீரில் ஆறே.
      -பாலை பாடிய பெருங்கடுங்கோ.


284. குறிஞ்சி - தோழி கூற்று


பொருத யானைப் புகர்முகங் கடுப்ப
மன்றத் துறுகல் மீமிசைப் பலவுடன்
ஒண்செங் காந்தள் அவிழும் நாடன்
அறவ னாயினும் அல்ல னாயினும்
நம்மே சுவரோ தம்மிலர் கொல்லோ
வரையிற் றாழ்ந்த வால்வெள் ளருவி
கொன்னிலைக் குரம்பையி னிழிதரும்
இன்னா திருந்தவிச் சிறுகுடி யோரே.
      -மிளைவேள் தித்தனார்.


285. பாலை - தலைவி கூற்று


வைகல் வைகல் வைகவும் வாரார்
எல்லா எல்லை எல்லையுந் தோன்றார்
யாண்டுளர் கொல்லோ தோழி ஈண்டிவர்
சொல்லிய பருவமோ இதுவே பல்லூழ்
புன்புறப் பெடையொடு பயிரி யின்புற
இமைக்கண் ஏதா கின்றோ ஞெமைத்தலை
ஊனசைஇ யொருபருந் திருக்கும்
வானுயர் பிறங்கல் மலையிறந் தோரே.
      -பூதத் தேவனார்.


286. குறிஞ்சி - தலைவன் கூற்று


உள்ளிக் காண்பென் போல்வன் முள்ளெயிற்
றமிழ்த மூறும்அஞ் செவ்வாய்க் கமழகில்
ஆர நாறும் அறல்போற் கூந்தல்
பேரமர் மழைக்கட் கொடிச்சி
மூரல் முறுவலொடு மதைஇய நோக்கே.
      -எயிற்றியனார்.


287. முல்லை - தோழி கூற்று


அம்ம வாழி தோழி காதலர்
இன்னே கண்டுந் துறக்குவர் கொல்லோ
முந்நாற் றிங்க ணிறைபொறுத் தசைஇ
ஒதுங்கல் செல்லாப் பசும்புளி வேட்கைக்
கடுஞ்சூல் மகளிர் போலநீர் கொண்டு
விசும்பிவர் கல்லாது தாங்குபு புணரிச்
செழும்பல் குன்றம் நோக்கிப்
பெருங்கலி வான மேர்தரும் பொழுதே.
      -கச்சிப்பேட்டு நன்னாகையார்.


288. குறிஞ்சி - தலைவி கூற்று


கறிவளர் அடுக்கத் தாங்கண் முறியருந்து
குரங்கொருங் கிருக்கும் பெருங்க னாடன்
இனிய னாகலி னினத்தி னியன்ற
இன்னா மையினு மினிதோ
இனிதெனப் படூஉம் புத்தே ணாடே.
     -கபிலர்.


289. முல்லை - தலைவி கூற்று


வளர்பிறை போல வழிவழிப் பெருகி
இறைவளை நெகிழ்த்த எவ்வ நோயொடு
குழைபிசைந் தனையே மாகிச் சாஅய்
உழையர் அன்மையின் உழப்ப தன்றியும்
மழையுந் தோழி மான்றுபட் டன்றே
பட்ட மாரி படாஅக் கண்ணும்
அவர்திறத் திரங்கு நம்மினும்
நந்திறத் திரங்குமிவ் வழங்கல் ஊரே.
     -பெருங் கண்ணனார்.


290. நெய்தல் - தலைவி கூற்று


காமந் தாங்குமதி யென்போர் தாமஃ
தறியலர் கொல்லோ அனைமது கையர்கொல்
யாமெங் காதலர்க் காணே மாயிற்
செறிதுனி பெருகிய நெஞ்சமொடு பெருநீர்க்
கல்பொரு சிறுநுரை போல
மெல்ல மெல்ல இல்லா குதுமே.
      -கல்பொரு சிறுநுரையார்.


291. குறிஞ்சி - தலைவன் கூற்று


சுடுபுன மருங்கிற் கலித்த வேனற்
படுகிளி கடியுங் கொடிச்சிகைக் குளிரே
இசையின் இசையா இன்பா ணித்தே
கிளியவள் விளியென எழலொல் லாவே
அதுபுலந் தழுத கண்ணே சாரற்
குண்டுநீர்ப் பைஞ்சுனைப் பூத்த குவளை
வண்டுபயில் பல்லிதழ் கலைஇத்
தண்துளிக் கேற்ற மலர்போன் றனவே.
      -கபிலர்.


292. குறிஞ்சி - தோழி கூற்று


மண்ணிய சென்ற ஒண்ணுத லரிவை
புனல்தரு பசுங்காய் தின்றதன் தப்பற்
கொன்பதிற் றொன்பது களிற்றொ டவணிறை
பொன்செய் பாவை கொடுப்பவுங் கொள்ளான்
பெண்கொலை புரிந்த நன்னன் போல
வரையா நிரையத்துச் செலீஇயரோ அன்னை
ஒருநாள் நகைமுக விருந்தினன் வந்தெனப்
பகைமுக ஊரின் துஞ்சலோ இலளே.
      -பரணர்.


293. மருதம் - தலைவி கூற்று


கள்ளிற் கேளிர் ஆத்திரை யுள்ளூர்ப்
பாளை தந்த பஞ்சியங் குறுங்காய்
ஓங்கிரும் பெண்ணை நுங்கொடு பெயரும்
ஆதி யருமன் மூதூ ரன்ன
அயவெள் ளாம்பல் அம்பகை நெறித்தழை
தித்திக் குறங்கின் ஊழ்மா றலைப்ப
வருமே சேயிழை யந்திற்
கொழுநற் காணிய அளியேன் மன்னே.
      -கள்ளில் ஆத்திரையனார்.


294. நெய்தல் - தோழி கூற்று


கடலுட னாடியும் கான லல்கியும்
தொடலை யாயமொடு தழுவணி யயர்ந்தும்
நொதுமலர் போலக் கதுமென வந்து
முயங்கினன் செலினே யலர்ந்தன்று மன்னே
தித்தி பரந்த பைத்தக லல்குல்
திருந்திழை துயல்வுக்கோட் டசைத்த பசுங்குழைத்
தழையினும் உழையிற் போகான்
தான்தந் தனன்யாய் காத்தோம் பல்லே.
     -அஞ்சிலாந்தையார்.


295. மருதம் - தோழி கூற்று


உடுத்துந் தொடுத்தும் பூண்டுஞ் செரீஇயும்
தழையணிப் பொலிந்த ஆயமொடு துவன்றி
விழவொடு வருதி நீயே யிஃதோ
ஓரான் வல்சிச் சீரில் வாழ்க்கை
பெருநலக் குறுமகள் வந்தென
இனிவிழ வாயிற் றென்னுமிவ் வூரே.
      -தூங்கலோரியார்.


296. நெய்தல் - தலைவி கூற்று


அம்ம வாழி தோழி புன்னை
அலங்குசினை யிருந்த அஞ்சிறை நாரை
உறுகழிச் சிறுமீன் முனையிற் செறுவிற்
கள்நாறு நெய்தல் கதிரொடு நயக்கும்
தண்ணந் துறைவற் காணின் முன்னின்று
கடிய கழறல் ஓம்புமதி தொடியோள்
இன்ன ளாகத் துறத்தல்
நும்மின் தகுமோ என்றனை துணிந்தே.
      -பெரும்பாக்கனார்.


297. குறிஞ்சி - தோழி கூற்று


அவ்விளிம் புரீஇய கொடுஞ்சிலை மறவர்
வைவார் வாளி விறற்பகை பேணார்
மாறுநின் றிறந்த ஆறுசெல் வம்பலர்
உவலிடு பதுக்கை ஊரின் தோன்றும்
கல்லுயர் நனந்தலை நல்ல கூறிப்
புணர்ந்துடன் போதல் பொருளென
உணர்ந்தேன் மன்றவவர் உணரா வூங்கே.
      -காவிரிப்பூம்பட்டினத்துக் காரிக்கண்ணனார்.


298. குறிஞ்சி - தோழி கூற்று


சேரி சேர மெல்ல வந்துவந்
தரிது வாய்விட் டினிய கூறி
வைகல் தோறும் நிறம்பெயர்ந் துறையுமவன்
பைதல் நோக்கம் நினையாய் தோழி
இன்கடுங் கள்ளின் அகுதை தந்தை
வெண்கடைச் சிறுகோ லகவன் மகளிர்
மடப்பிடிப் பரிசில் மானப்
பிறிதொன்று குறித்ததவ னெடும்புற நிலையே.
      -பரணர்.


299. நெய்தல் - தலைவி கூற்று


இதுமற் றெவனோ தோழி முதுநீர்ப்
புணரி திளைக்கும் புள்ளிமிழ் கானல்
இணரவிழ் புன்னை யெக்கர் நீழற்
புணர்குறி வாய்த்த ஞான்றைக் கொண்கற்
கண்டன மன்னெங் கண்ணே யவன்சொற்
கேட்டன மன்னெஞ் செவியே மற்றவன்
மணப்பின் மாணல மெய்தித்
தணப்பின் நெகிழ்பவெந் தடமென் றோளே.
      -வெண்மணிப்பூதியார்.


300. குறிஞ்சி - தலைவன் கூற்று


குவளை நாறுங் குவையிருங் கூந்தல்
ஆம்பல் நாறும் தேம்பொதி துவர்வாய்க்
குண்டுநீர்த் தாமரைக் கொங்கின் அன்ன
நுண்பல் தித்தி மாஅ யோயே
நீயே, அஞ்ச லென்றவென் சொல்லஞ் சலையே
யானே, குறுங்கா லன்னங் குவவுமணற் சேக்கும்
கடல்சூழ் மண்டிலம் பெறினும்
விடல்சூ ழலனான் நின்னுடை நட்பே.
      -சிறைக்குடி ஆந்தையார்


301. குறிஞ்சி - தலைவி கூற்று


முழவுமுத லரைய தடவுநிலைப் பெண்ணைக்
கொழுமட லிழைத்த சிறுகோற் குடம்பைக்
கருங்கா லன்றிற் காமர் கடுஞ்சூல்
வயவுப்பெடை யகவும் பானாட் கங்குல்
மன்றம் போழும் இனமணி நெடுந்தேர்
வாரா தாயினும் வருவது போலச்
செவிமுத லிசைக்கு மரவமொடு
துயில்துறந் தனவால் தோழியென் கண்ணே.
      -குன்றியனார்.


302. குறிஞ்சி - தலைவி கூற்று


உரைத்திசின் தோழியது புரைத்தோ அன்றே
அருந்துயர் உழத்தலும் ஆற்றாம் இதன்றலைப்
பெரும்பிறி தாகல் அதனினும் அஞ்சுதும்
அன்னோ இன்னும் நன்மலை நாடன்
பிரியா நண்பினர் இருவரும் என்னும்
அலரதற் கஞ்சினன் கொல்லோ பலருடன்
துஞ்சூர் யாமத் தானுமென்
நெஞ்சத் தல்லது வரவறி யானே.
      -மாங்குடிகிழார்.


303. நெய்தல் - தோழி கூற்று


கழிதேர்ந் தசைஇய கருங்கால் வெண்குரு
கடைகரைத் தாழைக் குழீஇப் பெருங்கடல்
உடைதிரை ஒலியில் துஞ்சுந் துறைவ
தொன்னிலை நெகிழ்ந்த வளைய ளீங்குப்
பசந்தனள் மன்னென் தோழி யென்னொடும்
இன்னிணர்ப் புன்னையம் புகர்நிழற்
பொன்வரி அலவன் ஆட்டிய ஞான்றே.
      -அம்மூவனார்.


304. நெய்தல் - தலைவி கூற்று


கொல்வினைப் பொலிந்த கூர்வா யெறியுளி
முகம்பட மடுத்த முளிவெதிர் நோன்காழ்
தாங்கரு நீர்ச்சுரத் தெறிந்து வாங்குவிசைக்
கொடுந்திமிற் பரதவர் கோட்டுமீ னெறிய
நெடுங்கரை யிருந்த குறுங்கா லன்னத்து
வெண்டோ டிரியும் வீததை கானற்
கைதையந் தண்புனற் சேர்ப்பனொடு
செய்தனெ மன்றவோர் பகைதரு நட்பே.
      -கணக்காயர் தத்தனார்.


305. மருதம் - தலைவி கூற்று


கண்தர வந்த காம ஒள்ளெரி
என்புற நலியினும் அவரொடு பேணிச்
சென்றுநாம் முயங்கற் கருங்காட் சியமே
வந்தஞர் களைதலை அவராற் றலரே
உய்த்தனர் விடாஅர் பிரித்திடை களையார்
குப்பைக் கோழித் தனிப்போர் போல
விளிவாங்கு விளியி னல்லது
களைவோர் இலையா முற்ற நோயே.
      -குப்பைக்கோழியார்.


306. நெய்தல் - தலைவி கூற்று


மெல்லிய இனிய மேவரு தகுந
இவைமொழி யாமெனச் சொல்லினு மவைநீ
மறத்தியோ வாழியென் னெஞ்சே பலவுடன்
காமர் மாஅத்துத் தாதமர் பூவின்
வண்டுவீழ் பயருங் கானல்
தண்கடற் சேர்ப்பனைக் கண்ட பின்னே.
      -அம்மூவனார்.


307. பாலை - தலைவி கூற்று


வளையுடைத் தனைய தாகிப் பலர்தொழச்
செவ்வாய் வானத் தையெனத் தோன்றி
இன்னம் பிறந்தன்று பிறையே அன்னோ
மறந்தனர் கொல்லோ தாமே களிறுதன்
உயங்குநடை மடப்பிடி வருத்த நோனாது
நிலையுயர் யாஅந் தொலையக் குத்தி
வெண்ணார் கொண்டு கைசுவைத் தண்ணாந்
தழுங்க னெஞ்சமொடு முழங்கும்
அத்த நீளிடை அழப்பிரிந் தோரே.
      -கடம்பனூர்ச் சாண்டிலியனார்.


308. குறிஞ்சி - தோழி கூற்று


சோலை வாழைச் சுரிநுகும் பினைய
அணங்குடை அருந்தலை நீவலின் மதனழிந்து
மயங்குதுயர் உற்ற மையல் வேழம்
உயங்குயிர் மடப்பிடி யுலைபுறந் தைவர
ஆமிழி சிலம்பின் அரிதுகண் படுக்கும்
மாமலை நாடன் கேண்மை
காமந் தருவதோர் கைதாழ்ந் தன்றே.
      -பெருந்தோட் குறுஞ்சாத்தனார்.


309. மருதம் - தோழி கூற்று


கைவினை மாக்கடம் செய்வினை முடிமார்
சுரும்புண மலர்ந்த வாசங் கீழ்ப்பட
நீடின வரம்பின் வாடிய விடினும்
கொடியரோ நிலம்பெயர்ந் துறைவே மென்னாது
பெயர்த்துங் கடிந்த செறுவிற் பூக்கும்
நின்னூர் நெய்த லனையேம் பெரும
நீயெமக், கின்னா தனபல செய்யினும்
நின்னின் றமைதல் வல்லா மாறே.
      -உறையூர்ச் சல்லியன் குமாரனார்.


310. நெய்தல் - தலைவி கூற்று


புள்ளும் புலம்பின பூவிங் கூம்பின
கானலும் புலம்புநனி யுடைத்தே வானமும்
நம்மே போலும் மம்மர்த் தாகி
எல்லைகழியப் புல்லென் றன்றே
இன்னும் உளெனே தோழி இந்நிலை
தண்ணிய கமழுஞாழல்
தண்ணந் துறைவர்க் குரைக்குநர்ப் பெறினே.
      -பெருங்கண்ணனார்.


311. நெய்தல் - தலைவி கூற்று


அலர்யாங் கொழிவ தோழி பெருங்கடற்
புலவுநா றகன்றுறை வலவன் தாங்கவும்
நில்லாது கழிந்த கல்லென் கடுந்தேர்
யான்கண் டனனோ இலனோ பானாள்
ஓங்கல் வெண்மணல் தாழ்ந்த புன்னைத்
தாதுசேர் நிகர்மலர் கொய்யும்
ஆயம் எல்லாம் உடன்கண் டன்றே.
      -சேந்தன் கீரனார்.


312. குறிஞ்சி - தலைவன் கூற்று


இரண்டறி கள்விநங் காத லோளே
முரண்கொள் துப்பிற் செவ்வேன் மலையன்
முள்ளூர்க் கான நாற வந்து
நள்ளென் கங்குல் நம்மோ ரன்னள்
கூந்தல் வேய்ந்த விரவுமலர் உதிர்த்துச்
சாந்துளர் நறுங்கதுப் பெண்ணெய் நீவி
அமரா முகத்த ளாகித்
தமரோ ரன்னள் வைகறை யானே.
      -கபிலர்.


313. நெய்தல் - தலைவி கூற்று


பெருங்கடற் கரையது சிறுவெண் காக்கை
நீத்துநீர் இருங்கழி இரைதேர்ந் துண்டு
பூக்கமழ் பொதும்பிற் சேக்குந் துறைவனொடு
யாத்தேம் யாத்தன்று நட்பே
அவிழ்த்தற் கரிதது முடிந்தமைந் தன்றே.
      -......


314. முல்லை - தலைவி கூற்று


சேயுயர் விசும்பி னீருறு கமஞ்சூல்
தண்குரல் எழிலி ஒண்சுடர் இமைப்பப்
பெயர்தாழ் பிருளிய புலம்புகொள் மாலையும்
வாரார் வாழி தோழி வரூஉம்
இன்னுறழ் இளமுலை ஞெமுங்க
இன்னா வைப்பின் சுரனிறந் தோரே.
     -பேரிசாத்தனார்.


315. குறிஞ்சி - தலைவி கூற்று


எழுதரு மதியங் கடற்கண் டாஅங்
கொழுகுவெள் ளருவி யோங்குமலை நாடன்
ஞாயி றனையன் தோழி
நெருஞ்சி யனையவென் பெரும்பணைத் தோளே.
      -மதுரை வேள்ஆதத்தனார்.


316. நெய்தல் - தலைவி கூற்று


ஆய்வளை ஞெகிழவு மயர்வுமெய் நிறுப்பவும்
நோய்மலி வருத்தம் அன்னை யறியின்
உளெனோ வாழி தோழி விளியா
துரவுக்கடல் பொருத விரவுமண லடைகரை
ஓரை மகளி ரோராங் காட்ட
வாய்ந்த லவன் துன்புறு துனைபரி
ஓங்குவரல் விரிதிரை களையும்
துறைவன் கொல்லோ பிறவா யினவே.
      -தும்பிசேர் கீரனார்.


317. குறிஞ்சி - தோழி கூற்று


புரிமட மரையான் கருநரை நல்லேறு
தீம்புளி நெல்லி மாந்தி யயலது
தேம்பாய் மாமலர் நடுங்க வெய்துயிர்த்
தோங்குமலைப் பைஞ்சுனை பருகு நாடன்
நம்மைவிட் டமையுமோ மற்றே கைம்மிக
வடபுல வாடைக் கழிமழை
தென்புலம் படருந் தண்பனி நாளே.
      -மதுரைக் கண்டரதத்தனார்.


318. நெய்தல் - தலைவி கூற்று


எறிசுறாக் கலித்த இலங்குநீர்ப் பரப்பின்
நறுவீ ஞாழலொடு புன்னை தாஅய்
வெறியயர் களத்தினில் தோன்றுந் துறைவன்
குறியா னாயினும் குறிப்பினும் பிறிதொன்
றறியாற் குரைப்பலோ யானே யெய்த்தவிப்
பணையெழின் மென்றோ ளணைஇய வந்நாட்
பிழையா வஞ்சினஞ் செய்த
கள்வனும் கடவனும் புனைவனுந் தானே.
     -அம்மூவனார்.


319. முல்லை - தலைவி கூற்று


மானேறு மடப்பிணை தழீஇ மருள்கூர்ந்து
கான நண்ணிய புதன்மறைந் தொடுங்கவும்
கையுடை நன்மாப் பிடியொடு பொருந்தி
மையணி மருங்கின் மலையகஞ் சேரவும்
மாலைவந் தன்று மாரி மாமழை
பொன்னேர் மேனி நன்னலஞ் சிதைத்தோர்
இன்னும் வாரார் ஆயின்
என்னாந் தோழிநம் இன்னுயிர் நிலையே.
     -தாயங் கண்ணனார்.


320. நெய்தல் - தலைவி கூற்று


பெருங்கடற் பரதவர் கொண்மீன் உணங்கல்
அருங்கழிக் கொண்ட இறவின் வாடலொடு
நிலவுநிற வெண்மணல் புலவப் பலவுடன்
எக்கர்தொறும் பரக்குந் துறைவனொ டொருநாள்
நக்கதோர் பழியு மிலமே போதவிழ்
பொன்னிணர் மரீஇய புள்ளிமிழ் பொங்கர்ப்
புன்னையஞ் சேரி யிவ்வூர்
கொன்னலர் தூற்றந்தன் கொடுமை யானே.
      -தும்பிசேர் கீரனார்.


321. குறிஞ்சி - தோழி கூற்று


மலைச்செஞ் சாந்தின் ஆர மார்பினன்
சுனைப்பூங் குவளைச் சுரும்பார் கண்ணியன்
நடுநாள் வந்து நம்மனைப் பெயரும்
மடவர லரிவைநின் மார்பமர் இன்றுணை
மன்ற மரையா இரிய ஏறட்டுச்
செங்கண் இரும்புலி குழுமும் அதனால்
மறைத்தற் காலையோ அன்றே
திறப்பல் வாழிவேண் டன்னைநம் கதவே.
      -......


322. குறிஞ்சி - தலைவி கூற்று


அமர்க்க ணாமான் அஞ்செவிக் குழவி
கானவ ரெடுப்ப வெரீஇ யினந்தீர்ந்து
கான நண்ணிய சிறுகுடிப் பட்டென
இளைய ரோம்ப மரீஇயவ ணயந்து
மனையுறை வாழ்க்கை வல்லி யாங்கு
மருவின் இனியவு முளவோ
செல்வாந் தோழி யொல்வாங்கு நடந்தே.
      -ஐயூர் முடவனார்.


323. முல்லை - தலைவன் கூற்று


எல்லாம் எவனோ பதடி வைகல்
பாணர் படுமலை பண்ணிய எழாலின்
வானத் தெழுஞ்சுவர் நல்லிசை வீழப்
பெய்த புலத்துப் பூத்த முல்லைப்
பசுமுகைத் தாது நாறும் நறுநுதல்
அரிவை தோளிணைத் துஞ்சிக்
கழிந்த நாளிவண் வாழு நாளே.
      -பதடி வைகலார்.


324. நெய்தல் - தோழி கூற்று


கொடுங்கால் முதலைக் கோள்வ லேற்றை
வழிவழக் கறுக்குங் கானலம் பெருந்துறை
இனமீன் இருங்கழி நீந்தி நீநின்
நயனுடை மையின் வருதி யிவடன்
மடனுடை மையின் உயங்கும் யானது
கவைமக நஞ்சுண் டாஅங்
கஞ்சுவல் பெருமவென் னெஞ்சத் தானே.
      -கவை மகனார்.


325. நெய்தல் - தலைவி கூற்று


சேறுஞ் சேறு மென்றலின் பண்டைத்தன்
மாயச் செலவாச் செத்து மருங்கற்று
மன்னிக் கழிகென் றேனே அன்னோ
ஆசா கெந்தை யாண்டுளன் கொல்லோ
கருங்கால் வெண்குருகு மேயும்
பெருங்குளம் ஆயிற்றென் இடைமுலை நிறைந்தே.
      -நன்னாகையார்.


326. நெய்தல் - தலைவி கூற்று


துணைத்த கோதைப் பணைப்பெருந் தோளினர்
கடலாடு மகளிர் கான லிழைத்த
சிறுமனைப் புணர்ந்த நட்பே தோழி
ஒருநாள் துறைவன் துறப்பின்
பன்னாள் வரூஉம் இன்னா மைத்தே.
      -......


327. குறிஞ்சி - தலைவி கூற்று


நல்கின் வாழும் நல்கூர்ந் தோர்வயின்
நயனில ராகுதல் நன்றென உணர்ந்த
குன்ற நாடன் தன்னினும் நன்றும்
நின்னிலை கொடிதால் தீய கலுழி
நம்மனை மடமகள் இன்ன மென்மைச்
சாயலள் அளியள் என்னாய்
வாழைதந் தனையாற் சிலம்புபுல் லெனவே.
     -அம்மூவனார்.


328. நெய்தல் - தோழி கூற்று


சிறுவீ ஞாழல் வேரளைப் பள்ளி
அலவன் சிறுமனை சிதையப் புணரி
குணில்வாய் முரசின் இயங்குந் துறைவன்
நல்கிய நாள்தவச் சிலவே அலரே
வில்கெழு தானை விச்சியர் பெருமகன்
வேந்தரொடு பொருத ஞான்றைப் பாணர்
புலிநோக் குறழ்நிலை கண்ட
கலிகெழு குறும்பூர் ஆர்ப்பினும் பெரிதே.
     -பரணர்.


329. பாலை - தலைவி கூற்று


கான விருப்பை வேனல் வெண்பூ
வளிபொரு நெடுஞ்சினை உகுத்தலி னார்கழல்பு
களிறுவழங்கு சிறுநெறி புதையத் தாஅம்
பிறங்குமலை அருஞ்சுரம் இறந்தவர்ப் படர்ந்து
பயிலிருள் நடுநாள் துயிலரி தாகித்
தெண்ணீர் நிகர்மலர் புரையும்
நன்மலர் மழைக்கணிற் கௌியவாற் பனியே.
      -ஓதலாந்தையார்.


330. மருதம் - தலைவி கூற்று


நலத்தகைப் புலைத்தி பசைதோய்த் தெடுத்துத்
தலைப்புடைப் போக்கித் தண்கயத் திட்ட
நீரிற் பிரியாப் பரூஉத்திரி கடுக்கும்
பேரிலைப் பகன்றைப் பொதியவிழ் வான்பூ
இன்கடுங் கள்ளின் மணமில கமழும்
புன்கண் மாலையும் புலம்பும்
இன்றுகொல் தோழியவர் சென்ற நாட்டே.
     -கழார்க் கீரனெயிற்றியனார்.


331. பாலை - தோழி கூற்று


நெடுங்கழை திரங்கிய நீரி லாரிடை
ஆறுசெல் வம்பலர் தொலைய மாறுநின்று
கொடுஞ்சிலை மறவர் கடறுகூட் டுண்ணும்
கடுங்கண் யானைக் கான நீந்தி
இரப்பர்கொல் வாழி தோழி நறுவடிப்
பைங்கால் மாஅத் தந்தளி ரன்ன
நன்மா மேனி பசப்ப
நம்மினுஞ் சிறந்த அரும்பொருள் தரற்கே.
      -வாடாப் பிரபந்தனார்.


332. பாலை - தோழி கூற்று


வந்த வாடைச் சில்பெயற் கடைநாள்
நோய்நீந் தரும்படர் தீரநீ நயந்து
கூறின் எவனோ தோழி நாறுயிர்
மடப்பிடி தழீஇத் தடக்கை யானை
குன்றச் சிறுகுடி யிழிதரு
மன்ற நண்ணிய மலைகிழ வோற்கே.
      -மதுரை மருதங்கிழார் மகனார் இளம்போத்தனார்.


333. குறிஞ்சி - தோழி கூற்று


குறும்படைப் பகழிக் கொடுவிற் கானவன்
புனமுண்டு கடிந்த பைங்கண் யானை
நறுந்தழை மகளிர் ஓப்புங் கிள்ளையொடு
குறும்பொறைக் கணவுங் குன்ற நாடன்
பணிக்குறை வருத்தம் வீடத்
துணியின் எவனோ தோழிநம் மறையே.
      -உழுந்தினைம்புலவனார்.


334. நெய்தல் - தலைவி கூற்று


சிறுவெண் காக்கைச் செவ்வாய்ப் பெருந்தோ
டெறிதிரைத் திவலை யீர்ம்புற நனைப்பப்
பனிபுலந் துறையும் பல்பூங் கானல்
விரிநீர்ச் சேர்ப்பன் நீப்பி னொருநம்
இன்னுயி ரல்லது பிறிதொன்
றெவனோ தோழி நாமிழப் பதுவே.
      -இளம்பூதனார்.


335. குறிஞ்சி - தோழி கூற்று


நிரைவளை முன்கை நேரிழை மகளிர்
இருங்கல் வியலறைச் செந்தினை பரப்பிச்
சுனைபாய் சோர்விடை நோக்கிச் சினையிழிந்து
பைங்கண் மந்தி பார்ப்போடு கவரும்
வெற்பிடை நண்ணி யதுவே வார்கோல்
வல்விற் கானவர் தங்கைப்
பெருந்தோட் கொடிச்சி யிருந்த வூரே.
      -இருந்தையூர்க் கொற்றன் புலவனார்.


336. குறிஞ்சி - தோழி கூற்று


செறுவர்க் குவகை யாகத் தெறுவர
ஈங்கனம் வருபவோ தேம்பாய் துறைவ
சிறுநா வொண்மணி விளரி யார்ப்பக்
கடுமா நெடுந்தேர் நேமி போகிய
இருங்கழி நெய்தல் போல
வருந்தின ளளியணீ பிரிந்திசி னோளே.
      -குன்றியனார்.


337. குறிஞ்சி - தலைவன் கூற்று


முலையே முகிழ்முகிழ்த் தனவே தலையே
கிளைஇய மென்குரல் கிழக்கு வீழ்ந் தனவே
செறிநிரை வெண்பலும் பறிமுறை நிரம்பின
சுணங்குஞ் சிலதோன் றினவே யணங்குதற்
கியான்ற னறிவலே தானறி யலளே
யாங்கா குவள்கொ றானே
பெருமுது செல்வ ரொருமட மகளே.
      -பொதுக்கயத்துக் கீரந்தையார்.


338. பாலை - தோழி கூற்று


திரிமருப் பிரலை யண்ணல் நல்லேறு
அரிமடப் பிணையோ டல்குநிழ லசைஇ
வீததை வியலரில் துஞ்சிப் பொழுதுசெலச்
செழும்பயறு கறிக்கும் புன்கண் மாலைப்
பின்பனிக் கடைநாள் தண்பனி அச்சிரம்
வந்தன்று பெருவிறல் தேரே பணைத்தோள்
விளங்குநக ரடங்கிய கற்பின்
நலங்கே ழரிவை புலம்பசா விடவே.
      -பெருங்குன்றூர்கிழார்.


339. குறிஞ்சி - தோழி கூற்று


நறையகில் வயங்கிய நளிபுன நறும்புகை
உறையறு மையிற் போகிச் சாரற்
குறவர் பாக்கத் திழிதரு நாடன்
மயங்குமலர்க் கோதை நன்மார்பு முயங்கல்
இனிதுமன் வாழி தோழி மாயிதழ்க்
குவளை யுண்கண் கலுழப்
பசலை யாகா வூங்கலங் கடையே.
      -பேயார்.


340. நெய்தல் - தலைவி கூற்று


காமங் கடையிற் காதலர்ப் படர்ந்து
நாமவர்ப் புலம்பி னம்மோ டாகி
ஒருபாற் படுதல் செல்லா தாயிடை
அழுவ நின்ற அலர்வேய் கண்டல்
கழிபெயர் மருங்கி னொல்கி யோதம்
பெயர்தரப் பெயர்தந் தாங்கு
வருந்துந் தோழியவ ரிருந்தவென் நெஞ்சே.
      -அம்மூவனார்.


341. நெய்தல் - தலைவி கூற்று


பல்வீ பட்ட பசுநனைக் குரவம்
பொரிப்பூம் புன்கொடு பொழிலணிக் கொளாஅச்
சினையினி தாகிய காலையுங் காதலர்
பேணா ராயினும் பெரியோர் நெஞ்சத்துக்
கண்ணிய ஆண்மை கடவ தன்றென
வலியா நெஞ்சம் வலிப்ப
வாழ்வேன் தோழியென் வன்க ணானே.
     -மிளைகிழார் நல்வேட்டனார்.


342. குறிஞ்சி - தோழி கூற்று


கலைகை தொட்ட கமழ்சுளைப் பெரும்பழம்
காவல் மறந்த கானவன் ஞாங்கர்க்
கடியுடை மரந்தொறும் படுவலை மாட்டும்
குன்ற நாட தகுமோ பைஞ்சுனைக்
குவளைத் தண்தழை யிவளீண்டு வருந்த
நயந்தோர் புன்கண் தீர்க்கும்
பயந்தலைப் படாஅப் பண்பினை எனினே.
      -காவிரிப்பூம்பட்டினத்துக் கந்தரத்தனார்.


343. பாலை - தோழி கூற்று


நினையாய் வாழி தோழி நனைகவுள்
அண்ணல் யானை அணிமுகம் பாய்ந்தென
மிகுவலி இரும்புலிப் பகுவா யேற்றை
வெண்கொடு செம்மறுக் கொளீஇ விடர்முகைக்
கோடை யொற்றிய கருங்கால் வேங்கை
வாடுபூஞ் சினையிற் கிடக்கும்
உயர்வரை நாடனொடு பெயரும் ஆறே.
     -ஈழத்துப் பூதன்றேவனார்.


344. முல்லை - தலைவி கூற்று


நோற்றோர் மன்ற தோழி தண்ணெனத்
தூற்றுந் துவலைப் பனிக்கடுந் திங்கட்
புலம்பயி ரருந்த அண்ண லேற்றொடு
நிலந்தூங் கணல வீங்குமுலைச் செருத்தல்
பால்வார்பு குழவி யுள்ளி நிரையிறந்
தூர்வயிற் பெயரும் புன்கண் மாலை
அரும்பெறற் பொருட்பிணிப் போகிப்
பிரிந்துறை காதலர் வரக்காண் போரே.
     -குறுங்குடி மருதனார்.


345. நெய்தல் - தோழி கூற்று


இழையணிந் தியல்வருங் கொடுஞ்சி நெடுந்தேர்
வரைமருள் நெடுமணல் தவிர்த்துநின் றசைஇத்
தங்கினி ராயின் தவறோ தெய்ய
தழைதாழ் அல்குல் இவள்புலம் பகலத்
தாழை தைஇய தயங்குதிரைக் கொடுங்கழி
இழுமென ஒலிக்கும் ஆங்கண்
பெருநீர் வேலியெம் சிறுநல் லூரே.
     -அண்டர்மகன் குறுவழுதியார்.


346. குறிஞ்சி - தோழி கூற்று


நாகுபிடி நயந்த முளைக்கோட் டிளங்களிறு
குன்றம் நண்ணிக் குறவர் ஆர்ப்ப
மன்றம் போழு நாடன் தோழி
சுனைப்பூங் குவளைத் தொடலை தந்தும்
தினைப்புன மருங்கிற் படுகிளி யோப்பியும்
காலை வந்து மாலைப் பொழுதில்
நல்லக நயந்துதான் உயங்கிச்
சொல்லவும் ஆகா தஃகி யோனே.
      -வாயிலிளங் கண்ணனார்.


347. பாலை - தலைவன் கூற்று


மல்குசுனை புலர்ந்த நல்கூர் சுரமுதற்
குமரி வாகைக் கோலுடை நறுவீ
மடமாத் தோகைக் குடுமியிற் றோன்றும்
கான நீளிடைத் தானு நம்மொடு
ஒன்றுமணஞ் செய்தனள் இவளெனின்
நன்றே நெஞ்சம் நயந்தநின் துணிவே.
      -காவிரிப்பூம்பட்டினத்துச் சேந்தங் கண்ணனார்.


348. பாலை - தோழி கூற்று


தாமே செல்ப வாயிற் கானத்துப்
புலந்தேர் யானைக் கோட்டிடை யொழிந்த
சிறுவீ முல்லைக் கொம்பிற் றாஅய்
இதழழிந் தூறுங் கண்பனி மதரெழிற்
பூணக வனமுலை நனைத்தலும்
காணார் கொல்லோ மாணிழை நமரே.
      -மாவளத்தனார்.


349. நெய்தல் - தலைவி கூற்று


அடும்பவிழ் அணிமலர் சிதைஇமீன் அருந்தும்
தடந்தாள் நாரை இருக்கும் எக்கர்த்
தண்ணந் துறைவற் றொடுத்து நந்நலம்
கொள்வாம் என்றி தோழி கொள்வாம்
இடுக்கண் அஞ்சி இரந்தோர் வேண்டிய
கொடுத்தவை தாவென் சொல்லினும்
இன்னா தோநம் இன்னுயிர் இழப்பே.
      -சாத்தனார்.


350. பாலை - தோழி கூற்று


அம்ம வாழி தோழி முன்னின்று
பனிக்கடுங் குரையஞ் செல்லா தீமெனச்
சொல்லின மாயிற் செல்வர் கொல்லோ
ஆற்றய லிருந்த இருந்தோட் டஞ்சிறை
நெடுங்காற் கணந்துள் ஆளறி வுறீஇ
ஆறுசெல் வம்பலர் படைதலை பெயர்க்கும்
மலையுடைக் கான நீந்தி
நிலையாப் பொருட்பிணிப் பிரிந்திசி னோரே.
      -ஆலத்தூர் கிழார்.


351. நெய்தல் - தோழி கூற்று


வளையோய் உவந்திசின் விரைவுறு கொடுந்தாள்
அளைவாழ் அலவன் கூருகிர் வரித்த
ஈர்மணல் மலிர்நெறி சிதைய இழுமென
உருமிசைப் புணரி உடைதரும் துறைவர்க்கு
உரிமை செப்பினர் நமரே விரியலர்ப்
புன்னை ஓங்கிய புலாலஞ் சேரி
இன்னகை ஆயத் தாரோடு
இன்னும் அற்றோஇவ் வழுங்க லூரே.
      -அம்மூவனார்.


352. பாலை - தலைவி கூற்று


நெடுநீ ராம்பல் அடைப்புறத் தன்ன
கொடுமென் சிறைய கூருகிர்ப் பறவை
அகலிலைப் பலவின் சாரல் முன்னிப்
பகலுறை முதுமரம் புலம்பப் போகும்
சிறுபுன் மாலை உண்மை
அறிவேன் தோழியவர்க் காணா ஊங்கே.
      -கடியலூர் உருத்திரங்கண்ணனார்.


353. குறிஞ்சி - தோழி கூற்று


ஆர்கலி வெற்பன் மார்புபுணை யாகக்
கோடுயர் நெடுவரைக் கவாஅற் பகலே
பாடின் அருவி ஆடுதல் இனிதே
நிரையிதழ் பொருந்தாக் கண்ணோ டிரவிற்
பஞ்சி வெண்திரிச் செஞ்சுடர் நல்லிற்
பின்னுவீழ் சிறுபுறந் தழீஇ
அன்னை முயங்கத் துயிலின் னாதே.
      -உறையூர் முதுகூற்றனார்.


354. மருதம் - தோழி கூற்று


நீர்நீ டாடிற் கண்ணுஞ் சிவக்கும்
ஆர்ந்தோர் வாயில் தேனும் புளிக்கும்
தணந்தனை யாயினெம் இல்லுய்த்துக் கொடுமோ
அந்தண் பொய்கை எந்தை எம்மூர்க்
கடும்பாம்பு வழங்குந் தெருவில்
நடுங்கஞர் எவ்வம் களைந்த எம்மே.
      -கயத்தூர்கிழார்.


355. குறிஞ்சி - தோழி கூற்று


பெயல்கண் மறைத்தலின் விசும்புகா ணலையே
நீர்பரந் தொழுகலின் நிலங்கா ணலையே
எல்லை சேறலின் இருள்பெரிது பட்டன்று
பல்லோர் துஞ்சும் பானாட் கங்குல்
யாங்குவந் தனையோ ஓங்கல் வெற்ப
வேங்கை கமழுமெஞ் சிறுகுடி
யாங்கறிந் தனையோ நோகோ யானே.
      -கபிலர்.


356. பாலை - செவிலி கூற்று


நிழலான் றவிந்த நீரில் ஆரிடைக்
கழலோன் காப்பக் கடுகுபு போகி
அறுசுனை மருங்கின் மறுகுபு வெந்த
வெவ்வெங் கலுழி தவ்வெனக் குடிக்கிய
யாங்கு வல்லுநள்கொல் தானே ஏந்திய
செம்பொற் புனைகலத் தம்பொரிக் கலந்த
பாலும் பலவென உண்ணாள்
கோலமை குறுந்தொடித் தளிரன் னோளே.
      -கயமனார்.


357. குறிஞ்சி - தோழி கூற்று


முனிபடர் உழந்த பாடில் உண்கண்
பனிகால் போழ்ந்து பணியெழில் ஞெகிழ்தோள்
மெல்லிய ஆகலின் மேவரத் திரண்டு
நல்ல என்னுஞ் சொல்லை மன்னிய
ஏனலஞ் சிறுதினை காக்குஞ் சேணோன்
ஞெகிழியிற் பெயர்ந்த நெடுநல் யானை
மின்படு சுடரொளி வெரூஉம்
வான்தோய் வெற்பன் மணவா ஊங்கே.
      -கபிலர்.


358. முல்லை - தோழி கூற்று


வீங்கிழை நெகிழ விம்மி யீங்கே
எறிகண் பேதுற லாய்கோ டிட்டுச்
சுவர்வாய் பற்றுநின் படர்சே ணீங்க
வருவேம் என்ற பருவம் உதுக்காண்
தனியோர் இரங்கும் பனிகூர் மாலைப்
பல்லான் கோவலர் கண்ணிச்
சொல்லுப அன்ன முல்லைமென் முகையே.
      -கொற்றனார்.


359. மருதம் - தோழி கூற்று


கண்டிசிற் பாண பண்புடைத் தம்ம
மாலை விரிந்த பசுவெண் ணிலவிற்
குறுங்கால் கட்டில் நறும்பூஞ் சேக்கைப்
பள்ளி யானையின் உயிர்த்தனன் நசையிற்
புதல்வற் றழீஇயினன் விறலவன்
புதல்வன் தாயவன் புறங்கவைஇ யினளே.
      -பேயனார்.


360. குறிஞ்சி - தலைவி கூற்று


வெறியென உணர்ந்த வேல னோய்மருந்
தறியா னாகுதல் அன்னை காணிய
அரும்படர் எவ்வம் இன்றுநாம் உழப்பினும்
வாரற்க தில்ல தோழி சாரற்
பிடிக்கை அன்ன பெருங்குரல் ஏனல்
உண்கிளி கடியும் கொடிச்சிகைக் குளிரே
சிலம்பிற் சிலம்புஞ் சோலை
இலங்குமலை நாடன் இரவி னானே.
      -மதுரை ஈழத்துப் பூதன்றேவனார்.


361. குறிஞ்சி - தலைவி கூற்று


அம்ம வாழி தோழி அன்னைக்
குயர்நிலை உலகமுஞ் சிறிதால் அவர்மலை
மாலைப் பெய்த மணங்கமழ் உந்தியொடு
காலை வந்த காந்தள் முழுமுதல்
மெல்லிலை குழைய முயங்கலும்
இல்லுய்த்து நடுதலுங் கடியா தோளே.
      -கபிலர்.


362. குறிஞ்சி - தோழி கூற்று


முருகயர்ந் துவந்த முதுவாய் வேல
சினவ லோம்புமதி வினவுவ துடையேன்
பல்வே றுருவிற் சில்லவிழ் மடையொடு
சிறுமறி கொன்றிவள் நறுநுதல் நீவி
வணங்கினை கொடுத்தி யாயின் அணங்கிய
விண்தோய் மாமலைச் சிலம்பன்
ஒண்தார் அகலமும் உண்ணுமோ பலியே.
      -வேம்பற்றூர்க் கண்ணன் கூத்தனார்.


363. பாலை - தோழி கூற்று


கண்ணி மருப்பின் அண்ணநல் லேறு
செங்கோற் பதவின் வார்குரல் கறிக்கும்
மடக்கண் மரையா நோக்கிவெய் துற்றுப்
புல்லரை உகாஅய் வரிநிழல் வதியும்
இன்னா அருஞ்சுரம் இறத்தல்
இனிதோ பெரும இன்றுணைப் பிரிந்தே.
      -செல்லூர்க் கொற்றனார்.


364. மருதம் - இற்பரத்தை கூற்று


அரிற்பவர்ப் பிரம்பின் வரிப்புற நீர்நாய்
வாளை நாளிரை பெறூஉம் ஊரன்
பொற்கோல் அவிர்தொடித் தற்கெழு தகுவி
எற்புறங் கூறும் என்ப தெற்றென
வணங்கிறைப் பணைத்தோள் எல்வளை மகளிர்
துணங்கை நாளும் வந்தன அவ்வரைக்
கண்பொர மற்றதன் கண்ணவர்
மணங்கொளற் கிவரும் மள்ளர் போரே.
      -ஔவையார்.


365. குறிஞ்சி - தோழி கூற்று


கோடீர் இலங்குவளை நெகிழ நாளும்
பாடில கலிழ்ந்து பனியா னாவே
துன்னரும் நெடுவரைத் ததும்பிய அருவி
தன்ணென் முரசின் இமிழிசை காட்டும்
மருங்கிற் கொண்ட பலவிற்
பெருங்கல் நாடநீ நயந்தோள் கண்ணே.
      -மதுரை நல்வெள்ளியார்.


366. குறிஞ்சி - தோழி கூற்று


பால்வரைந் தமைத்த லல்ல தவர்வயிற்
சால்பளந் தறிதற் கியாஅம் யாரோ
வெறியாள் கூறவும் அமையாள் அதன்தலைப்
பைங்கண் மாச்சுனைப் பல்பிணி யவிழ்ந்த
வள்ளிதழ் நீலம் நோக்கி உள்ளகை
பழுத கண்ண ளாகிப்
பழூதன் றம்மவிவ் வாயிழை துணிவே.
      -பேரிசாத்தனார்.


367. மருதம் - தோழி கூற்று


கொடியோர் நல்கா ராயினும் யாழநின்
தொடிவிளங் கிறைய தோள்கவின் பெறீஇயர்
உவக்காண் தோழி அவ்வந் திசினே
தொய்யல் மாமழை தொடங்கலின் அவர்நாட்டுப்
பூச லாயம் புகன்றிழி அருவியின்
மண்ணுறு மணியின் தோன்றும்
தண்ணறுந் துறுகல் ஓங்கிய மலையே.
      -மதுரை மருதனிள நாகனார்.


368. மருதம் - தலைவி கூற்று


மெல்லிய லோயே மெல்லிய லோயே
நன்னாண் நீத்த பழிதீர் மாமை
வன்பின் ஆற்றுதல் அல்லது செப்பிற்
சொல்ல கிற்றா மெல்லிய லோயே
சிறியரும் பெரியரும் வாழும் ஊர்க்கே
நாளிடைப் படாஅ நளிநீர் நீத்தத்
திண்கரைப் பெருமரம் போலத்
தீதில் நிலைமை முயங்குகம் பலவே.
      -நக்கீரனார்.


369. பாலை - தோழி கூற்று


அத்த வாகை அமலை வானெற்
றரியார் சிலம்பி னரிசி யார்ப்பக்
கோடை தூக்குங் கானம்
செல்வாந் தோழி நல்கினர் நமரே.
     -குடவாயிற் கீரத்தனார்.


370. மருதம் - பரத்தை கூற்று


பொய்கை யாம்ப லணிநிறக் கொழுமுகை
வண்டுவாய் திறக்குந் தண்டுறை யூரனொடு
இருப்பி னிருமருங் கினமே கிடப்பின்
வில்லக விரலிற் பொருந்தியவன்
நல்லகஞ் சேரி னொருமருங் கினமே.
      -வில்லகவிரலினார்.


371. குறிஞ்சி - தலைவி கூற்று


கைவளை நெகிழ்தலும் மெய்பசப் பூர்தலும்
மைபடு சிலம்பின் ஐவனம் வித்தி
அருவியின் விளைக்கும் நாடனொடு
மருவேன் தோழியது காமமோ பெரிதே.
      -உறையூர் முதுகூற்றனார்.


372. நெய்தல் - தோழி கூற்று


பனைத்தலைக், கருக்குடை நெடுமடல் குருத்தொடு மாயக்
கடுவளி தொகுத்த நெடுவெண் குப்பைக்
கணங்கொள் சிமைய வணங்குங் கானல்
ஆழிதலை வீசிய வயிர்ச்சேற் றருவிக்
கூழைபெய் எக்கர்க் குழீஇய பதுக்கை
புலர்பதங் கொள்ளா வளவை
அலரெழுந் தன்றிவ் வழங்க லூரே.
      -விற்றூற்று மூதெயினனார்.


373. குறிஞ்சி - தோழி கூற்று


நிலம்புடை பெயரினு நீர்தீப் பிறழினும்
இலங்குதிரைப் பெருங்கடற் கெல்லை தோன்றினும்
வெவ்வாய்ப் பெண்டிர் கௌவை அஞ்சிக்
கேடெவன் உடைத்தோ தோழி நீடுமயிர்க்
கடும்பல் ஊகக் கறைவிரல் ஏற்றை
புடைத்தொடு புடைஇப் பூநாறு பலவுக்கனி
காந்தளஞ் சிறுகுடிக் கமழும்
ஓங்குமலை நாடனொ டமைந்தநந் தொடர்பே.
      -மதுரைக் கொல்லம் புல்லனார்.


374. குறிஞ்சி - தோழி கூற்று


எந்தையும் யாயும் உணரக் காட்டி
ஒளித்த செய்தி வௌிப்படக் கிளந்தபின்
மலைகெழு வெற்பன் தலைவந் திரப்ப
நன்றுபுரி கொள்கையின் ஒன்றா கின்றே
முடங்கல் இறைய தூங்கணங் குரீஇ
நீடிரும் பெண்ணைத் தொடுத்த
கூடினும் மயங்கிய மைய லூரே.
      -உறையூர்ப் பல்காயனார்.


375. குறிஞ்சி - தோழி கூற்று


அம்ம வாழி தோழி இன்றவர்
வாரா ராயினோ நன்றே சாரற்
சிறுதினை விளைந்த வியன்கண் இரும்புனத்
திரவரி வாரின் தொண்டகச் சிறுபறை
பானாள் யாமத்துங் கறங்கும்
யாமங் காவலர் அவியா மாறே.
      -.......


376. நெய்தல் - தலைவன் கூற்று


மன்னுயிர் அறியாத் துன்னரும் பொதியிற்
சூருடை அடுக்கத் தாரங் கடுப்ப
வேனி லானே தண்ணியள் பனியே
வாங்குகதிர் தொகுப்பக் கூம்பி ஐயென
அலங்குவெயிற் பொதிந்த தாமரை
உள்ளகத் தன்ன சிறுவெம் மையளே.
      -படுமாத்து மோசிகொற்றனார்.


377. குறிஞ்சி - தலைவி கூற்று


வளையேர் மென்றோள் ஞெகிழ்ந்ததன் தலையும்
மாற்றா கின்றே தோழியாற் றலையே
அறிதற் கமையா நாடனொடு
செய்து கொண்டதோர் சிறுநன் னட்பே.
      -மோசி கொற்றனார்.


378. பாலை - செவிலி கூற்று


ஞாயிறு காயாது மரநிழற் பட்டு
மலைமுதற் சிறுநெறி மணன்மிகத் தாஅய்த்
தண்மழை தலையின் றாக நந்நீத்துச்
சுடர்வாய் நெடுவேற் காளையொடு
மடமா அரிவை போகிய சுரனே.
      -கயமனார்.


379. குறிஞ்சி - தோழி கூற்று


இன்றியாண் டையனோ தோழி குன்றத்துப்
பழங்குழி அகழ்ந்த கானவன் கிழங்கினொடு
கண்ணகன் தூமணி பெறூஉம் நாடன்
அறிவுகாழ்க் கொள்ளும் அளவைச் செறிதொடி
எம்மில் வருகுவை நீயெனப்
பொம்மல் ஓதி நீவி யோனே.
      -.....


380. பாலை - தோழி கூற்று


விசும்புகண் புதையப் பாஅய் வேந்தர்
வென்றெறி முரசின் நன்பல முழங்கிப்
பெயலா னாதே வானம் காதலர்
நனிசேய் நாட்டர் நம்முன் னலரே
யாங்குச்செய் வாங்கொல் தோழி யீங்கைய
வண்ணத் துய்ம்மலர் உதிர
முன்னர்த் தோன்றும் பனிக்கடு நாளே.
      -கருவூர்க் கதப்பிள்ளை.


381. நெய்தல் - தோழி கூற்று


தொல்கவின் தொலைந்து தோணலஞ் சாஅய்
அல்லல் நெஞ்சமோ டல்கலும் துஞ்சாது
பசலை யாகி விளிவது கொல்லோ
வெண்குருகு நரலுந் தண்கமழ் கானற்
பூமலி பொதும்பர் நாண்மலர் மயக்கி
விலங்குதிரை உடைதருந் துறைவனொ
டிலங்கெயிறு தோன்ற நக்கதன் பயனே.
      -.......


382. முல்லை - தோழி கூற்று


தண்துளிக் கேற்ற பைங்கொடி முல்லை
முகைதலைத் திறந்த நாற்றம் புதல்மிசை
பூமலி தளவமொடு தேங்கமழ்பு கஞல
வம்புப் பெய்யுமால் மழையே வம்பன்று
காரிது பருவம் ஆயின்
வாரா ரோநம் காத லோரே.
      -குறுங்கீரனார்.


383. பாலை - தோழி கூற்று


நீயுடம் படுதலின் யான்தர வந்து
குறிநின் றனனே குன்ற நாடன்
இன்றை யளவை சென்றைக் கென்றி
கையுங் காலும் ஓய்வன அழுங்கத்
தீயுறு தளிரின் நடுங்கி
யாவதும் இலையான் செயற்குரி யதுவே.
      -படுமரத்து மோசிகீரனார்.


384. மருதம் - தோழி கூற்று


உழுந்துடைக் கழுந்திற் கரும்புடைப் பணைத்தோள்
நெடும்பல் கூந்தற் குறுந்தொடி மகளிர்
நலனுண்டு துறத்தி யாயின்
மிகநன் றம்ம மகிழ்நநின் சூளே.
      -ஓரம்போகியார்.


385. குறிஞ்சி - தலைவி கூற்று


பலவிற் சேர்ந்த பழமார் இனக்கலை
சிலைவிற் கானவன் செந்தொடை வெரீஇச்
செருவுறு குதிரையிற் பொங்கிச் சாரல்
இருவெதிர் நீடமை தயங்கப் பாயும்
பெருவரை அடுக்கத்துக் கிழவோன் என்றும்
அன்றை யன்ன நட்பினன்
புதுவோர்த் தம்மவிவ் வழுங்க லூரே.
      -கபிலர்.


386. நெய்தல் - தலைவி கூற்று


வெண்மணல் விரிந்த வீததை கானல்
தண்ணந் துறைவன் தணவா ஊங்கே
வாலிழை மகளிர் விழவணிக் கூட்டும்
மாலையோ அறிவேன் மன்னே மாலை
நிலம்பரந் தன்ன புன்கணொடு
புலம்புடைத் தாகுதல் அறியேன் யானே.
      -வெள்ளிவீதியார்.


387. முல்லை - தலைவி கூற்று


எல்லை கழிய முல்லை மலரக்
கதிர்சினந் தணிந்த கையறு மாலையும்
இரவரம் பாக நீந்தின மாயின்
எவன்கொல் வாழி தோழி
கங்குல் வெள்ளம் கடலினும் பெரிதே.
      -கங்குல் வெள்ளத்தார்.


388. பாலை - தோழி கூற்று


நீர்கால் யாத்த நிரையிதழ்க் குவளை
கோடை ஒற்றினும் வாடா தாகும்
கவணை அன்ன பூட்டுப்பொரு தசாஅ
உமணெருத் தொழுகைத் தோடுநிரைத் தன்ன
முளிசினை பிளக்கு முன்பின் மையின்
யானை கைமடித் துயவும்
கானமும் இனியவாம் நும்மொடு வரினே.
      -ஔவையார்.


389. குறிஞ்சி - தோழி கூற்று


நெய்கனி குறும்பூழ் காய மாக
ஆர்பதம் பெறுக தோழி அத்தை
பெருங்கல் நாடன் வரைந்தென அவனெதிர்
நன்றோ மகனே யென்றனென்
நன்றே போலும் என்றுரைத் தோனே.
     -வேட்டகண்ணனார்.


390. பாலை - கண்டோர் கூற்று


எல்லும் எல்லின்று பாடுங் கேளாய்
செல்லா தீமோ சிறுபிடி துணையே
வேற்றுமுனை வெம்மையிற் சாத்துவந் திறுத்தென
வளையணி நெடுவேல் ஏந்தி
மிளைவந்து பெயரும் தண்ணுமைக் குரலே.
      -உறையூர் முதுகொற்றனார்.


391. முல்லை - தலைவி கூற்று


உவரி யொருத்தல் உழாது மடியப்
புகரி புழுங்கிய புயனீங்கு புறவிற்
கடிதிடி உருமிற் பாம்புபை அவிய
இடியொடு மயங்கி இனிதுவீழ்ந் தன்றே
வீழ்ந்த மாமழை தழீஇப் பிரிந்தோர்
கையற வந்த பையுள் மாலைப்
பூஞ்சினை யிருந்த போழ்கண் மஞ்ஞை
தாஅம் நீர் நனந்தலை புலம்பக்
கூஉந் தோழி பெரும்பே தையவே.
      -பொன்மணியார்.


392. குறிஞ்சி - தோழி கூற்று


அம்ம வாழியோ அணிச்சிறைத் தும்பி
நன்மொழிக் கச்ச மில்லை யவர்நாட்
டண்ணல் நெடுவரைச் சேறி யாயிற்
கடமை மிடைந்த துடவையஞ் சிறுதினைத்
துளரெறி நுண்டுகட் களைஞர் தங்கை
தமரின் தீராள் என்மோ அரசர்
நிரைசெல னுண்டோல் போலப்
பிரசந் தூங்கு மலைகிழ வோர்க்கே.
      -தும்பிசேர் கீரனார்.


393. மருதம் - தோழி கூற்று


மயங்குமலர்க் கோதை குழைய மகிழ்நன்
முயங்கிய நாடவச் சிலவே அலரே
கூகைக் கோழி வாகைப் பறந்தலைப்
பசும்பூண் பாண்டியன் வினைவ லதிகன்
களிறொடு பட்ட ஞான்றை
ஒளிறுவாட் கொங்கர் ஆர்ப்பினும் பெரிதே.
      -பரணர்.


394. குறிஞ்சி - தோழி கூற்று


முழந்தாள் இரும்பிடிக் கயந்தலைக் குழவி
நறவுமலி பாக்கத்துக் குறமகள் ஈன்ற
குறியிறைப் புதல்வரொடு மறுவந் தோடி
ன்னாள் இனிய தாகிப் பின்னாள்
அவர்தினைப் புனம் மேய்ந் தாங்குப்
பகையா கின்றவர் நகைவிளை யாட்டே.
      -குறியிரையார்.


395. பாலை - தலைவி கூற்று


நெஞ்சே நிறையொல் லாதே யவரே
அன்பின் மையின் அருள்பொருள் என்னார்
வன்கண் கொண்டு வலித்துவல் லுநரே
அரவுநுங்கு மதியினுக் கிவணோர் போலக்
களையார் ஆயினுங் கண்ணினிது படீஇயர்
அஞ்ச லென்மரும் இல்லை அந்தில்
அளிதோ தானே நாணே
ஆங்கவர் வதிவயின் நீங்கப் படினே.
      -......


396. பாால - செவிலி கூற்று


பாலும் உண்ணாள் பந்துடன் மேவாள்
விளையாடு ஆயமொடு அயர்வோ ளினியே
எளிதென உணர்ந்தனள் கொல்லோ முளிசினை
ஓமை குத்திய உயர்கோட் டொருத்தல்
வேனிற் குன்றத்து வெவ்வரைக் கவாஅன்
மழைமுழங்கு கடுங்குரல் ஓர்க்கும்
கழைதிரங் காரிடை அவனொடு செலவே.
      -கமயனார்.


397. நெய்தல் - தோழி கூற்று


நனைமுதிர் ஞாழற் தினைமருள் திரள்வீ
நெய்தல் மாமலர்ப் பெய்தல் போல
ஊதை தூற்றும் உரவுநீர்ச் சேர்ப்ப
தாயுடன் றலைக்கும் காலையும் வாய்விட்
டன்னா வென்னுங் குழவி போல
இன்னா செயினும் இனிதுதலை யளிப்பினும்
நின்வரைப் பினளென் தோழி
தன்னுறு விழுமங் களைஞரோ இலளே.
      -அம்மூவனார்.


398. பாலை - தலைவி கூற்று


தேற்றா மன்றே தோழி தண்ணெனத்
தூற்றுந் துவலைத் துயர்கூர் காலைக்
கயலே ருண்கட் கனங்குழை மகளிர்
கைபுணை யாக நெய்பெய்து மாட்டிய
சுடர்துய ரெடுப்பும் புன்கண் மாலை
அரும்பெறற் காதலர் வந்தென விருந்தயர்பு
மெய்ம்மலி யுவகையி னெழுதரு
கண்கலி ழுகுபனி யரக்கு வோரே.
      -பாலைபாடிய பெருங்கடுங்கோ.


399. மருதம் - தலைவி கூற்று


ஊருண் கேணி யுண்டுறைக் தொக்க
பாசி யற்றே பசலை காதலர்
தொடுவுழித் தொடுவுழி நீங்கி
விடுவுழி விடுவுழிப் பரத்த லானே.
      -பரணர்.


400. முல்லை - தலைவன் கூற்று


சேயாறு செல்வா மாயின் இடரின்று
களைகலம் காமம் பெருந்தோட் கென்று
நன்றுபுரிந் தெண்ணிய மனத்தை யாகி
முரம்புகண் உடைய வேகிக் கரம்பைப்
புதுவழிப் படுத்த மதியுடை வல்லோய்
இன்று தந்தனை தேரோ
நோயுழந் துறைவியை நல்க லானே.
      -பேயனார்.


401. நெய்தல் - தலைவி கூற்று


அடும்பி னாய்மலர் விரைஇ நெய்தல்
நெடுந்தொடை வேய்ந்த நீர்வார் கூந்தல்
ஓரை மகளி ரஞ்சியீர் ஞெண்டு
கடலிற் பரிக்குந் துறைவனொ டொருநாள்
நக்குவிளை யாடலுங் கடிந்தன்
றைதே கம்ம மெய்தோய் நட்பே.
      -அம்மூவனார்.
 1. திருமால்
        அரு மறைப் பொருள்


        ஆயிரம் விரித்த அணங்குடை அருந் தலை
        தீ உமிழ் திறலொடு முடிமிசை அணவர,
        மாயுடை மலர் மார்பின், மை இல் வால் வளை மேனிச்
        சேய் உயர் பணைமிசை எழில் வேழம் ஏந்திய,
        வாய் வாங்கும் வளை நாஞ்சில், ஒரு குழை ஒருவனை; 5


        எரிமலர் சினைஇய கண்ணை; பூவை
        விரிமலர் புரையும் மேனியை; மேனித்
        திரு ஞெமிர்ந்து அமர்ந்த மார்பினை; மார்பில்
        தெரிமணி பிறங்கும் பூணினை; மால் வரை
        எரி திரிந்தன்ன பொன் புனை உடுக்கையை- 10


        சேவல் அம் கொடியோய்! நின் வல வயின் நிறுத்தும்
        ஏவல் உழந்தமை கூறும்,
        நா வல் அந்தணர் அரு மறைப் பொருளே.


        அமர் வென்ற கணை


        இணைபிரி அணி துணி பணி எரி புரை
        விடர் இடு சுடர் படர் பொலம் புனை வினைமலர் 15


        நெரி திரடெரி புரை தன மிகு தன முரண் மிகு
        கடறரு மணியடும் முத்து யாத்த நேரணி
        நெறி செறி வெறி உறு முறல் விறல் வணங்கு அணங்கு வில்
        தார் அணி துணி மணி வெயில் உறழ் எழில் புகழ் அலர் மார்பின்
        எரி வயிர நுதி எறி படை எருத்து மலை இவர் நவையினிற் 20


        றுணி படல் இன மணி வெயில் உறழ் எழில் நக்கு
        இமை இருள் அகல முறு கிறுகு புரி ஒரு புரி நாள்மலர்
        மலர் இலகின வளர் பரிதியின் ஒளி மணி மார்பு அணி
        மணம் மிக நாறு உருவின விரை வளி மிகு கடு விசை
        உடுவுறு தலை நிரை இதழ் அணி வயிறிரிய அமரரைப் 25


        போரெழுந்து உடன்று இரைத்து உரைஇய தானவர்
        சிரம் உமிழ் புனல் பொழிபு இழிந்து உரம்
        உதிர்பு அதிர்பு அலம் தொடா அமர் வென்ற கணை.


        சொல்லில் அடங்காப் பெரும் புகழ்


        ‘பொருவேம்‘ என்றவர் மதம் தபக் கடந்து,
        செரு மேம்பட்ட செயிர் தீர் அண்ணல்! 30


        இருவர் தாதை! இலங்கு பூண் மாஅல்!
        தெருள நின் வரவு அறிதல்
        மருள் அறு தேர்ச்சி முனைவர்க்கும் அரிதே:
        அன்ன மரபின் அனையோய்! நின்னை
        இன்னன் என்று உரைத்தல் எமக்கு எவன் எளிது? 35


        அருமை நற்கு அறியினும், ஆர்வம் நின்வயின்
        பெருமையின் வல்லா யாம் இவண் மொழிபவை
        மெல்லிய எனாஅ வெறாஅது, அல்லி அம்
        திரு மறு மார்ப! நீ அருளல் வேண்டும்.


        துதி மொழிகள்


        விறல் மிகு விழுச் சீர் அந்தணர் காக்கும் 40


        அறனும், ஆர்வலர்க்கு அளியும், நீ;
        திறன் இலோர்த் திருத்திய தீது தீர் சிறப்பின்
        மறனும், மாற்றலர்க்கு அணங்கும், நீ;
        அம் கண் ஏர் வானத்து அணி நிலாத் திகழ்தரும்
        திங்களும், தெறு கதிர்க் கனலியும், நீ; 45


        ஐந் தலை உயிரிய அணங்குடை அருந் திறல்
        மைந்துடை ஒருவனும், மடங்கலும், நீ;
        நலம் முழுது அளைஇய புகர் அறு காட்சிப்
        புலமும், பூவனும், நாற்றமும், நீ;
        வலன் உயர் எழிலியும், மாக விசும்பும், 50


        நிலனும், நீடிய இமயமும், நீ.
        அதனால்,
        ‘இன்னோர் அனையை; இனையையால்‘ என,
        அன்னோர் யாம் இவண் காணாமையின்,
        பொன் அணி நேமி வலம் கொண்டு ஏந்திய 55


        மன்னுயிர் முதல்வனை ஆதலின்,
        நின்னோர் அனையை, நின் புகழோடும் பொலிந்தே!
        நின் ஒக்கும் புகழ் நிழலவை;
        பொன் ஒக்கும் உடையவை;
        புள்ளின் கொடியவை; புரி வளையினவை; 60


        எள்ளுநர்க் கடந்து அட்ட இகல் நேமியவை;
        மண்ணுறு மணி பாய் உருவினவை;
        எண் இறந்த புகழவை; எழில் மார்பினவை,
        ஆங்கு,
        காமரு சுற்றமொடு ஒருங்கு நின் அடியுறை
        யாம் இயைந்து ஒன்றுபு வைகலும் பொலிக! என,
        ஏமுறு நெஞ்சத்தேம் பரவுதும்-
        வாய்மொழிப் புலவ! நின் தாள்-நிழல் தொழுதே; 68
        ------------------------------------------


        கடவுள் வாழ்த்து
        2. திருமால்


        பாடியவர் :: கீரந்தையார்
        இசையமைத்தவர் :: நன்னாகனார் இசை
        பண் :: பாலையாழ்


        திருமாலின் பெருமை


        ஊழிகளின் தோற்றம்


        தொல் முறை இயற்கையின் மதிய
        ... ..... ... மரபிற்று ஆக,
        பசும் பொன்னுலகமும் மண்ணும் பாழ்பட,
        விசும்பில் ஊழி ஊழ்ஊழ் செல்லக்,
        கரு வளர் வானத்து இசையின் தோன்றி, 5


        உரு அறிவாரா ஒன்றன் ஊழியும்;
        உந்து வளி கிள்ர்ந்த ஊழ்ஊழ் ஊழியும்;
        செந் தீச்சுடரிய ஊழியும்; பனியடு
        தண் பெயல் தலைஇய ஊழியும்; அவையிற்று
        உள் முறை வெள்ளம் மூழ்கி ஆர்தருபு, 10


        மீண்டும் பீடு உயர்பு ஈண்டி, அவற்றிற்கும்
        உள்ளீடு ஆகிய இரு நிலத்து ஊழியும்;
        நெய்தலும், குவளையும், ஆம்பலும், சங்கமும்,
        மை இல் கமலமும், வெள்ளமும், நுதலிய
        செய் குறி ஈட்டம் கழிப்பிய வழிமுறை- 15


        வராக கற்பம்


        கேழல் திகழ்வரக் கோலமொடு பெயரிய
        ஊழி ஒருவினை உணர்த்தலின், முதுமைக்கு
        ஊழி யாவரும் உணரா;
        ஆழி முதல்வ! நிற் பேணுதும், தொழுதும்


        திருமாலின் நிலைகள்


        நீயே, ‘வளையடி புரையும் வாலியோற்கு அவன் 20


        இளையன்‘ என்போர்க்கு இளையை ஆதாம்,
        ‘புதை இருள் உடுக்கைப் பொலம் பனைக்கொடியோற்கு
        முதியை என்போர்க்கு முதுமை தோன்றலும்,
        வடு இல் கொள்கையின் உயர்ந்தோர் ஆய்ந்த
        கெடு இல் கேள்வியுள் நடு ஆகுதலும், 25


        இந் நிலைத் தெரி பொருள் தேரின், இந் நிலை
        நின் நிலைத் தோன்றும் நின் தொல் நிலைச்சிறப்பே.


        திருமாலின் சிறப்பு


        ஓங்கு உயர் வானின் வாங்கு வில் புரையும்
        பூண் அணி கவைஇய ஆர் அணி நித்தில
        நித்தில மதாணி அத்தகு மதி மறுச் 30


        செய்யோள் சேர்ந்த நின் மாசு இல் அகலம்-
        வளர் திரை மண்ணிய கிளர் பொறி நாப்பண்
        வை வால் மருப்பின் களிறு மணன் அயர்பு
        ‘புள்ளி நிலனும் புரைபடல் அரிது‘ என
        உள்ளுநர் உரைப்போர் உரையடு சிறந்தன்று. 35


        படைச் சிறப்பு


        ஒடியா உள்ளமொடு உருத்து, ஒருங்கு உடன் இயைந்து,
        இடி எதிர் கழறும்-கால் உறழ்பு எழுந்தவர்
        கொடி அறுபு இறுபு, செவி செவிடு படுபு,
        முடிகள் அதிர, படிநிலை தளர,
        நனி முரல் வளை முடி அழிபு, இழிபு, 40


        தலை இறுபு தாரொடு புரள-
        நிலை தொலைபு, வேர், தூர், மடல்,
        குருகு, பறியா நீள் இரும் பனைமிசைப்
        பல பதினாயிரம் குலை தரை உதிர்வபோல்-
        நில்லாது, ஒருமுறை கொய்பு கூடி, 45


        ஒருங்கு உருண்டு, பிளந்து, நெரிந்து, உருள்பு சிதறுபு,
        அளறு சொரிபு, நிலம் சோர,
        சேரார் இன் உயிர் செகுக்கும்-
        போர் அடு குரிசில்! நீ ஏந்திய படையே:
        ஒன்னார் உடங்கு உண்ணும் கூற்றம் உடலே; 50


        பொன் ஏர்பு அவிர் அழல் நுடக்கு அதன் நிறனே.


        திருமால் திருமேனியின் ஒளி முதலிய சிறப்புக்கள்
        நின்னது திகழ் ஒளி சிறப்பு இருள் திருமணி;
        கண்ணே, புகழ்சால் தாமரை அலர் இணைப் பிணையல்;
        வாய்மை, வயங்கிய வைகல்; சிறந்த
        நோன்மை நாடின், இரு நிலம்; யாவர்க்கும், 55


        சாயல் நினது, வான் நிறை-என்னும்
        நா வல் அந்தணர் அரு மறைப் பொருளே:
        அவ்வும் பிறவும் ஒத்தனை; உவ்வும்
        எவ் வயினோயும் நீயே.


        உருவமும், உணவும், வெளிப்பாடும்
        செவ்வாய் உவணத்து உயர் கொடியோயே! 60


        கேள்வியுள் கிளந்த ஆசான் உரையும்,
        படி நிலை வேள்வியுள் பற்றி ஆடு கொளலும்,
        புகழ் இயைந்து இசை மறை உறு கனல் முறை மூட்டித்
        திகழ் ஒளி ஒண் சுடர் வளப்பாடு கொளலும்,
        நின் உருபுடன் உண்டி; 65


        பிறர் உடம்படுவாரா
        நின்னொடு புரைய
        அந்தணர் காணும் வரவு.


        பல் புகழும் பரவலும்


        வாயடை அமிர்தம் நின் மனத்தகத்து அடைத்தர,
        மூவா மரபும் ஓவா நோன்மையும் 70


        சாவா மரபின் அமரர்க்காச் சென்ற நின்
        ... ... ... மரபினோய் நின் அடி
        தலை உற வணங்கினேம், பல் மாண் யாமும்;
        கலி இல் நெஞ்சினேம் ஏத்தினேம் வாழ்த்தினேம்,
        கடும்பொடும் கடும்பொடும் பரவுதும்-
        ‘கொடும்பாடு அறியற்க, எம் அறிவு!‘ எனவே. 76


        -------------------------------------


        கடவுள் வாழ்த்து
        3. திருமால்


        பாடியவர் :: கடுவன் இளவெயினனார்
        இசையமைத்தவர் :: பெட்டனாகனார்
        பண் :: பாலையாழ்


        திருமாலிடமிருந்து தோன்றிய பரந்த பொருள்கள்


        மா அயோயே! மாஅயோயே!
        மறு பிறப்பு அறுக்கும் மாசு இல் சேவடி


        மணி திகழ் உருபின் மா அயோயே!
        தீ வளி விசும்பு நிலன் நீர் ஐந்தும்,
        ஞாயிறும், திங்களும், அறனும், ஐவரும், 5


        திதியின் சிறாரும், விதியின் மக்களும்,
        மாசு இல் எண்மரும், பதினொரு கபிலரும்,
        தா மா இருவரும், தருமனும், மடங்கலும்,
        மூ-ஏழ் உலகமும், உலகினுள் மன்பதும்,
        மாயோய்! நின்வயின் பரந்தவை உரைத்தேம் 10


        மாயா வாய்மொழி உரைதர வலந்து:
        ‘வாய்மொழி ஓடை மலர்ந்த
        தாமரைப் பூவினுள் பிறந்தோனும், தாதையும்,
        நீ‘ என பொழியுமால், அந்தணர் அரு மறை.


        முனிவரும் தேவரும் பாடும் வகை


        ‘ஏஎர், வயங்கு பூண் அமரரை வௌவிய அமிழ்தின், 15


        பயந்தோள் இடுக்கண் களைந்த புள்ளினை;
        பயந்தோள் இடுக்கண் களைந்த புள்ளின்
        நிவந்து ஓங்கு உயர் கொடிச் சேவலோய்! நின்
        சேவடி தொழாரும் உளரோ? அவற்றுள்
        கீழ் ஏழ் உலகமும் உற்ற அடியினை; 20


        தீ செங் கனலியும், கூற்றமும், ஞமனும்,
        மாசு இல் ஆயிரம் கதிர் ஞாயிறும், தொகூஉம்
        ஊழி ஆழிக்கண், இரு நிலம், உரு கெழு
        கேழலாய் மருப்பின் உழுதோய்‘ எனவும்,
        ‘மா விசும்பு ஒழுகு புனல் வறள அன்னச் 25


        சேவலாய்ச் சிறகர்ப் புலர்த்தியோய்‘ எனவும்,
        ஞாலத்து உறையுள் தேவரும் வானத்து
        நால் எண் தேவரும் நயந்து நிற் பாடுவோர்
        பாடும் வகையே: எம் பாடல்தாம் அப்
        பாடுவார் பாடும் வகை. 30


        வடிவு வேற்றுமையும் பெயர் வேற்றுமையும்
        கூந்தல் என்னும் பெயரொடு கூந்தல்
        எரி சினம் கொன்றோய்! நின் புகழ் உருவின, கை;
        நகை அச்சாக நல் அமிர்து கலந்த
        நடுவுநிலை திறம்பிய நயம் இல் ஒரூ கை,
        இரூ கை மாஅல் ! 35


        முக் கை முனிவ! நாற் கை அண்ணல்!
        ஐங் கைம் மைந்த! அறு கை நெடு வேள்!
        எழு கையாள! எண் கை ஏந்தல்!
        ஒன்பதிற்றுத் தடக் கை மன் பேராள!
        பதிற்றுக் கை மதவலி! நூற்றுக் கை ஆற்றல்! 40


        ஆயிரம் விரித்த கைம் மாய மள்ள!
        பதினாயிரம் கை முதுமொழி முதல்வ!
        நூறாயிரம் கை ஆறு அறி கடவுள்!
        அனைத்தும் அல்ல பல அடுக்கல் ஆம்பல்
        இனைத்து என எண் வரம்பு அறியா யாக்கையை! 45


        நின்னைப் புரை நினைப்பின் நீ அலது உணர்தியோ,
        முன்னை மரபின் முதுமொழி முதல்வ!


        வனப்பும் வலியும்


        நினக்கு-விரிந்து அகன்ற கேள்வி அனைத்தினும்,
        வலியினும், மனத்தினும், உணர்வினும், எல்லாம்-
        வனப்பு வரம்பு அறியா மரபினோயே! 50


        அணி நிழல் வயங்கு ஒளி, ஈர்-எண் தீம் கதிர்,
        பிறை வளர், நிறை மதி உண்டி,
        அணி மணிப் பைம் பூண், அமரர்க்கு முதல்வன் நீ;
        திணி நிலம் கடந்தக்கால், திரிந்து அயர்ந்து, அகன்று ஓடி,
        நின் அஞ்சிக் கடற் பாய்ந்த பிணி நெகிழ்பு அவிழ் தண் தார் 55


        அன்னவர் பட, அல்லா அவுணர்க்கும் முதல்வன் நீ;
        அதனால், ‘பகைவர் இவர்; இவர் நட்டோர்‘ என்னும்
        வகையும் உண்டோ, நின் மரபு அறிவோர்க்கே?
        ஆயிர அணர் தலை அரவு வாய்க் கொண்ட
        சேவல் ஊர்தியும், ‘செங் கண் மாஅல்! 60


        ஓ!‘ எனக் கிளக்கும் கால முதல்வனை;
        ஏஎ இன கிளத்தலின் இனைமை நற்கு அறிந்தனம்;


        சாம வேதம் கூறுதலின் தெளிந்த பொருள்


        தீயினுள் தெறல் நீ; பூவினுள் நாற்றம் நீ;
        கல்லினுள் மணியும் நீ; சொல்லினுள் வாய்மை நீ;
        அறத்தினுள் அன்பு நீ; மறத்தினுள் மைந்து நீ; 65


        வேதத்து மறை நீ; பூதத்து முதலும் நீ;
        வெஞ் சுடர் ஒளியும் நீ; திங்களுள் அளியும் நீ;
        அனைத்தும் நீ; அனைத்தின் உட்பொருளும் நீ; ஆதலின்,
        உறையும் உறைவதும் இலையே; உண்மையும்
        மறவியில் சிறப்பின் மாயமார் அனையை; 70


        முதல்முறை, இடைமுறை, கடைமுறை, தொழிலில்
        பிறவாப் பிறப்பு இலை; பிறப்பித்தோர் இலையே;


        நால்வகை யுகங்களிலும் ஆராயப்படும் சிறப்பு


        பறவாப் பூவைப் பூவினோயே!
        அருள் குடையாக, அறம் கோலாக,
        இரு நிழல் படாமை மூ-ஏழ் உலகமும் 75


        ஒரு நிழல் ஆக்கிய ஏமத்தை மாதோ;
        பாழ் என, கால் என, பாகு என, ஒன்று என,
        இரண்டு என, மூன்று என, நான்கு என, ஐந்து என,
        ஆறு என, ஏழு என, எட்டு என, தொண்டு என,
        நால்வகை ஊழி எண் நவிற்றும் சிறப்பினை; 80


        நால் வகை வியூகம்


        செங் கட் காரி! கருங் கண் வெள்ளை!
        பொன் கட் பச்சை! பைங் கண் மாஅல்!


        பல திறப் பெயரியல்புகள்


        இடவல! குட அல! கோவல! காவல!
        காணா மரப! நீயா நினைவ!
        மாயா மன்ன! உலகு ஆள் மன்னவ! 85


        தொல் இயல் புலவ! நல் யாழ்ப் பாண!
        மாலைச் செல்வ! தோலாக் கோட்ட!
        பொலம் புரி ஆடை! வலம்புரி வண்ண
        பருதி வலவ! பொரு திறல் மல்ல!
        திருவின் கணவ! பொரு விறல் மள்ள! 90


        மா நிலம் இயலா முதல்முறை அமையத்து,
        நாம வெள்ளத்து நடுவண் தோன்றிய
        வாய்மொழி மகனொடு மலர்ந்த
        தாமரைப் பொகுட்டு நின் நேமி நிழலே! 94


        --------------------------------


        கடவுள் வாழ்த்து
        4. திருமால்


        பாடியவர் :: கடுவன் இளவெயினனார்
        இசையமைத்தவர் :: பெட்டனாகனார்
        பண் :: பாலையாழ்


        புகழ்தலை ஒழியோம்


        ஐந்து இருள் அற நீக்கி, நான்கினுள் துடைத்துத் தம்
        ஒன்று ஆற்றுப்படுத்த நின் ஆர்வலர் தொழுது ஏத்தி,
        நின் புகழ் விரித்தனர்; கிளக்குங்கால், அவை நினக்கு
        இறும்பூது அன்மை நற்கு அறிந்தேம், ஆயினும்,
        நகுதலும் தகுதி, ஈங்கு ஊங்கு நிற் கிளப்ப; 5


        திருமணி, திரைபாடு அவிந்த முந்நீர்,
        வரு மழை இருஞ் சூல்-மூன்றும் புரையும் மா மெய்;
        மாஅ மெய்யடு முரணிய உடுக்கையை;
        நோனார் உயிரொடு முரணிய நேமியை;


        இரணியனைத் தடித்தமை


        செயிர் தீர் செங் கட் செல்வ! நிற் புகழ- 10


        புகைந்த நெஞ்சின், புலர்ந்த சாந்தின்
        பிருங்கலாதன் பலபல பிணி பட
        வலந்துழி, மலர்ந்த நோய் கூர் கூம்பிய நடுக்கத்து
        அலர்ந்த புகழோன், தாதை ஆகலின்
        இகழ்வோன், இகழா நெஞ்சினனாக, நீ இகழா 15


        நன்றா நட்ட அவன் நன் மார்பு முயங்கி,
        ஒன்றா நட்டவன் உறு வரை மார்பின்-
        படிமதம் சாம்ப ஒதுங்கி,
        இன்னல் இன்னரொடு இடி முரசு இயம்ப,
        வெடி படா ஒடி தூண் தடியடு, 20


        தடி தடி பல பட-வகிர் வாய்த்த உகிரினை;


        வராகம் ஆகி உலகத்தை எடுத்தமை


        புருவத்துக் கரு வல் கந்தத்தால்
        தாங்கி, இவ் உலகம் தந்து அடிப்படுத்ததை நடுவண்
        ஓங்கிய பலர் புகழ் குன்றினோடு ஒக்கும்;
        உலகு உயிர்களின் தோற்றமும், நிலைபேறும், ஒடுக்கமும்
        நின் வெம்மையும் விளக்கமும் ஞாயிற்று உள; 25


        நின் தண்மையும் சாயலும் திங்கள் உள;
        நின் சுரத்தலும் வண்மையும் மாரி உள;
        நின் புரத்தலும் நோன்மையும் ஞாலத்து உள;
        நின் நாற்றமும் ஒண்மையும் பூவை உள;
        நின் தோற்றமும் அகலமும் நீரின் உள; 30


        நின் உருவமும் ஒலியும் ஆகாயத்து உள;
        நின் வருதலும் ஒடுக்கமும் மருத்தின் உள;
        அதனால், இவ்வும், உவ்வும், அவ்வும், பிறவும்,
        ஏமம் ஆர்த்த நிற் பிரிந்து,
        மேவல் சான்றன, எல்லாம். 35


        கருடக் கொடி


        சேவல் ஓங்கு உயர் கொடியோயே!
        சேவல் ஓங்கு உயர் கொடி
        நின் ஒன்று உயர் கொடி பனை;
        நின் ஒன்று உயர் கொடி நாஞ்சில்;
        நின் ஒன்று உயர் கொடி யானை; 40


        நின் ஒன்றா உயர் கொடி ஒன்று இன்று;
        விடமுடை அரவின் உடல் உயிர் உருங்கு உவணம்;
        அவன் மடிமேல் வலந்தது பாம்பு;
        பாம்பு தொடி; பாம்பு முடி மேலன;
        பாம்பு பூண்; பாம்பு தலைமேலது; 45


        பாம்பு சிறை தலையன;
        பாம்பு படி மதம் சாய்த்தோய்! பசும் பூணவை
        கொடிமேல் இருந்தவன் தாக்கு இரையது பாம்பு;


        பகையும் நட்பும் இன்மை


        கடு நவை அணங்கும் கடுப்பும், நல்கலும்,
        கொடுமையும் செம்மையும், வெம்மையும் தண்மையும் 50


        உள்வழி உடையை; இல்வழி இலையே;
        போற்றார் உயிரினும், போற்றுநர் உயிரினும்,
        மாற்று ஏமாற்றல் இலையே; ‘நினக்கு
        மாற்றோரும் இலர்; கேளிரும் இலர்‘ எனும்
        வேற்றுமை இன்று, அது போற்றுநர்ப் பெறினே: 55


        மனக்கோள் நினக்கு என வடிவு வேறு இலையே;
        கோள் இருள் இருக்கை ஆய் மணி மேனி,
        நக்கு அலர் துழாஅய் நாறு இணர்க் கண்ணியை;
        பொன்னின் தோன்றிய புனை மறு மார்ப!
        நின்னில் தோன்றிய நிரை இதழ்த் தாமரை 60


        அன்ன நாட்டத்து அளப்பரியவை;
        நின்னின் சிறந்த நின் தாள் இணையவை;
        நின்னில் சிறந்த நிறை கடவுளவை;
        அன்னோர் அல்லா வேறும் உள; அவை
        நின் ஓர் அன்ஓர் அந்தணர் அருமறை. 65


        பல்வேறு திருப்பெயர் கொண்ட ஒரு பொருள்


        அழல் புரை குழை கொழு நிழல் தரும் பல சினை
        ஆலமும், கடம்பும் நல் யாற்று நடுவும்,
        கால் வழக்கு அறு நிலைக் குன்றமும், பிறவும்,
        அவ்வவை மேவிய வேறு வேறு பெயரோய்!
        எவ் வயினோயும் நீயே; நின் ஆர்வலர் 70


        தொழுத கை அமைதியின் அமர்ந்தோயும் நீயே;
        அவரவர் ஏவலாளனும் நீயே;
        அவரவர் செய்பொருட்கு அரணமும் நீயே. 73


        --------------------------------


        5. செவ்வேள்


        பாடியவர் :: கடுவன் இளவெயினனார்
        இசையமைத்தவர் :: கண்ணனாகனார்
        பண் :: பாலையாழ்


        பாய் இரும் பனிக் கடல் பார் துகள் படப் புக்கு,
        சேய் உயர் பிணிமுகம் ஊர்ந்து, அமர் உழக்கி,
        தீ அழல் துவைப்பத் திரிய விட்டெறிந்து,
        நோயுடை நுடங்கு சூர் மா முதல் தடிந்து,
        வென்றியின் மக்களுள் ஒருமையடு பெயரிய 5


        கொன்று உணல் அஞ்சாக் கொடு வினைக் கொல் தகை
        மாய அவுணர் மருங்கு அறத் தபுத்த வேல்,
        நாவல்அம் தண் பொழில் வட பொழில் ஆயிடை,
        குருகொடு பெயர் பெற்ற மால் வரை உடைத்து,
        மலை ஆற்றுப் படுத்த மூ-இரு கயந்தலை! 10


        வேலனது வெறிப்பாட்டு


        மூ-இரு கயந்தலை, முந் நான்கு முழவுத் தோள்,
        ஞாயிற்று ஏர் நிறத் தகை! நளினத்துப் பிறவியை!
        காஅய் கடவுட் சேஎய்! செவ்வேள்!
        சால்வ! தலைவ! எனப் பேஎ விழவினுள்,
        வேலன் ஏத்தும் வெறியும் உளவே; 15


        அவை வாயும் அல்ல, பொய்யும் அல்ல,
        நீயே வரம்பிற்று இவ் உலகம் ஆதலின்;
        சிறப்போய் சிறப்பு இன்றிப் பெயர்குவை;
        சிறப்பினுள் உயர்பு ஆகலும்,
        பிறப்பினுள் இழிபு ஆகலும், 20


        ஏனோர் நின் வலத்தினதே;


        முருகப் பிரானின் பிறப்பு


        ஆதி அந்தணன் அறிந்து பரி கொளுவ,
        வேத மா பூண் வையத் தேர் ஊர்ந்து,
        நாகம் நாணா, மலை வில்லாக,
        மூவகை ஆர் எயில் ஓர் அழல்-அம்பின் முளிய, 25


        மாதிரம் அழல, எய்து அமரர் வேள்விப்
        பாகம் உண்ட பைங் கட் பார்ப்பான்
        உமையடு புணர்ந்து, காம வதுவையுள்,
        அமையாப் புணர்ச்சி அமைய, நெற்றி
        இமையா நாட்டத்து ஓரு வரம் கொண்டு, 30


        ‘விலங்கு‘ என, விண்னோர் வேள்வி முதல்வன்
        விரி கதிர் மணிப் பூணவற்குத் தான் ஈத்தது
        அரிது என மாற்றான், வாய்மையன் ஆதலின்,
        எரி கனன்று ஆனாக் குடாரி கொண்டு அவன் உருவு
        திரித்திட்டோன், இவ் உலகு ஏழும் மருள; 35


        கருப் பெற்றுக் கொண்டோர், கழிந்த சேய் யாக்கை
        நொசிப்பின், ஏழ் உறு முனிவர், நனி உணர்ந்து,
        வசித்ததைக் கண்டம் ஆக மாதவர்,
        ‘மனைவியர், நிறைவயின், வசி தடி சமைப்பின்,
        சாலார்; தானே தரிக்க என, அவர் அவி 40


        உடன் பெய்தோரே, அழல் வேட்டு; அவ் அவித்
        தடவு நிமிர் முத் தீப் பேணிய மன் எச்சில்,
        வடவயின், விளங்கு ஆல், உறை எழு மகளிருள்
        கடவுள் ஒரு மீன் சாலினி ஒழிய,
        அறுவர் மற்றையோரும் அந் நிலை அயின்றனர்; 45


        மறு அறு கற்பின் மாதவர் மனைவியர்
        நிறைவயின் வழா அது நிற் சூலினரே;
        நிவந்து ஓங்கு இமயத்து நீலப் பைஞ் சுனைப்
        பயந்தோர் என்ப, பதுமத்துப் பாயல்;
        பெரும் பெயர் முருக! நிற் பயந்த ஞான்றே, 50


        அரிது அமர் சிறப்பின் அமரர்செல்வன்,
        எரி உமிழ் வச்சிரம் கொண்டு, இகந்து வந்து, எறிந்தென,
        அறு வேறு துணியும் அறுவர் ஆகி,
        ஒருவனை; வாழி, ஓங்கு விறல் சேஎய்!


        தேவர் சேனைக்குத் தலைவனாதல்


        ஆரா உடம்பின் நீ அமர்ந்து விளையாடிய 55


        போரால் வறுங் கைக்குப் புரந்தரன் உடைய,
        அல்லல் இல் அனலன் தன் மெய்யின் பிரித்து,
        செல்வ வாரணம் கொடுத்தோன்; வானத்து
        வளம் கெழு செல்வன் தன் மெய்யின் பிரித்துத்
        திகழ் பொறிப் பீலி அணி மயில் கொடுத்தோன்; 60


        திருந்து கோல் ஞமன் தன் மெய்யின் பிரிவித்து,
        இருங் கண் வெள் யாட்டு எழில் மறி கொடுத்தோன்;
        ஆஅங்கு அவரும் பிறரும் அமர்ந்து படை அளித்த
        மறியும், மஞ்ஞையும், வாரணச் சேவலும்,
        பொறி வரிச் சாபமும், மரனும், வாளும், 65


        செறி இலை ஈட்டியும், குடாரியும், கணிச்சியும்
        தெறு கதிர்க் கனலியும் மாலையும் மணியும்,
        வேறு வேறு உருவின் இவ் ஆறு இரு கைக் கொண்டு,
        மறு இல் துறக்கத்து அமரர் செல்வன்தன்
        பொறி வரிக் கொட்டையடு புகழ் வரம்பு இகந்தோய். 70


        முருகன் திருவடி அடைவோரும் அடையாதோரும்


        நின் குணம் எதிர்கொண்டோர் அறம் கொண்டோர் அல்லதை,
        மன் குணம் உடையோர் மாதவர் வணங்கியோர் அல்லதை-
        செறு தீ நெஞ்சத்துச் சினம் நீடினோரும்,
        சேரா அறத்துச் சீர் இலோரும்,
        அழி தவப் படிவத்து அயரியோரும், 75


        மறு பிறப்பு இல் எனும் மடவோரும், சேரார்
        நின் நிழல்;


        முருகப் பெருமானிடம் வேண்டுதல்


        அன்னோர் அல்லது இன்னோர்
        சேர்வார் ஆதலின், யாஅம் இரப்பவை
        பொருளும் பொன்னும் போகமும் அல்ல; நின்பால்
        அருளும், அன்பும், அறனும், மூன்றும்-
        உருள் இணர்க் கடம்பின் ஒலி தாரோயே! 81


        ------------------------------


        6. வையை


        பாடியவர் :: நல்லந்துவனார்
        இசையமைத்தவர் :: மருத்துவன் நல்லச்சுதனார்
        பண் :: பாலையாழ்


        வைகையில் பெரு வெள்ளம்


        நிறை கடல் முகந்து உராய், நிறைந்து, நீர் துளும்பும் தம்
        பொறை தவிர்பு அசைவிடப் பொழிந்தன்று, வானம்;
        நிலம் மறைவது போல் மலிர் புனல் தலைத் தலைஇ,
        மலைய இனம் கலங்க, மலைய மயில் அகவ,
        மலை மாசு கழியக் கதழும் அருவி இழியும் 5


        மலி நீர் அதர் பல கெழுவு தாழ் வரை,
        மாசு இல் பனுவற் புலவர் புகழ் புல
        நாவின் புனைந்த நன் கவிதை மாறாமை,
        மேவிப் பரந்து விரைந்து, வினை நந்தத்
        தாயிற்றே தண் அம் புனல். 10


        புதுப் புனலாட முற்படும் மகளிரது செயல்
        புகை, பூ, அவி ஆராதனை, அழல், பல ஏந்தி,
        நகை அமர் காதலரை நாளணிக் கூட்டும்
        வகைசாலும், வையை வரவு.


        வையையின் கரை உடைதலும், ஊரார்கிளர்ந்து எழுதலும்
        தொடி தோள் செறிப்பத் தோள்வளை இயங்கக்
        கொடி சேரா, திருக் கோவை காழ் கொளத் 15


        தொகு கதிர் முத்துத் தொடை கலிழ்பு மழுக,
        உகிரும் கொடிறும் உண்ட செம் பஞ்சியும்,
        நகில் அணி அளறு நனி வண்டல் மண்ட,
        இலையும் மயிரும் ஈர்ஞ் சாந்து நிழத்த,
        முலையும் மார்பும் முயங்கு அணி மயங்க, 20


        விருப்பு ஒன்றுபட்டவர் உளம் நிறை உடைத்தென,
        வரைச் சிறை உடைத்ததை வையை: ‘ வையைத்
        திரைச் சிறை உடைத்தன்று கரைச்சிறை; அறைக எனும்
        உரைச் சிறைப் பறை எழ, ஊர் ஒலித்தன்று


        மைந்தரும் மகளிரும் நீராடச் செல்லல்


        அன்று, போர் அணியின் புகர்முகம் சிறந்தென, 25


        நீர் அணி அணியின் நிரைநிரை பிடி செல:
        ஏர் அணி அணியின் இளையரும் இனியரும்--
        ஈரணி அணியின், இகல் மிக நவின்று,
        தணி புனல் ஆடும் தகை மிகு போர்க்கண்
        துணி புனல் ஆக, துறை வேண்டும் மைந்தின் 30


        அணி அணி ஆகிய தாரர், கருவியர்,
        அடு புனலது செல அவற்றை இழிவர்;
        கைம்மான் எருத்தர், கலி மட மாவினர்,
        நெய்ம் மாண் சிவிறியர், நீர் மணக் கோட்டினர்,
        வெண் கிடை மிதவையர், நன் கிடைத் தேரினர், 35


        சாரிகை மறுத்துத் தண்டா உண்டிகை
        ஓர் இயவு உறுத்தர ஊர்ஊர்பு இடம் திரீஇச்


        ஆற்றினது நீரோட்டம்


        சேரி இளையர் செல அரு நிலையர்,
        வலியர் அல்லோர் துறைதுறை அயர,
        மெலியர் அல்லோர் விருந்து புனல் அயர, 40


        சாறும் சேறும் நெய்யும் மலரும்
        நாறுபு நிகழும், யாறு வரலாறு.


        அந்தணர்கள் கொண்ட கலக்கம்


        நாறுபு நிகழும் யாறு கண்டு, அழிந்து
        வேறுபடு புனல் என, விரை மண்ணுக் கலிழை,
        புலம் புரி அந்தணர் கலங்கினர், மருண்டு. 45


        பிறரும் சேறு கலந்த புனல் கண்டு நீங்குதல்


        மாறு மென் மலரும், தாரும் கோதையும்,
        வேரும் தூரும், காயும் கிழங்கும்,
        பூரிய மாக்கள் உண்பது மண்டி
        நார் அரி நறவம் உகுப்ப ‘நலன் அழிந்து,
        வேறாகின்று இவ் விரி புனல் வரவு‘ என, 50


        சேறு ஆடு புனலது செலவு


        வரை அழி வால் அருவி வாதாலாட்ட,
        கரை அழி வால் அருவிக் கால் பாராட்ட,
        ‘இரவில் புணர்ந்தோர் இடைமுலை அல்கல்
        புரைவது பூந் தாரான் குன்று‘ எனக் கூடார்க்கு 55


        உரையோடு இழிந்து உராய், ஊரிடை ஓடிச்,
        சலப் படையான் இரவில் தாக்கியது எல்லாம்
        புலப்படப் புன்அம் புலரியின் நிலப்படத்
        தான் மலர்ந்தன்றே
        தமிழ் வையைத் தண்ணம் புனல். 60


        இற்பரத்தையுடன் நீராடிய தலைமகன் காதற்பரத்தைக்கு வையை நீர் விழவு கூறியது


        காதற்பரத்தையின் வினாவும் தலைமகன் மறுமொழியும்


        ‘விளியா விருந்து விழுவார்க்குக் கொய்தோய்,
        ‘தளிர் அறிந்தாய், தாம் இவை.‘


        களவு வெளிப்பட்டது எனக் காதற்பரத்தை உரைத்தல்


        ‘பணிபு ஒழி பண்ப!--பண்டெல்லாம் நனி உருவத்து;
        என்னோ துவள் கண்டீ?--
        எய்தும் களவு இனி: நின் மார்பின் தார் வாடக் 65


        கொய்ததும் வாயாளோ? கொய் தழை கை பற்றிச்
        செய்ததும் வாயாளோ? செப்பு.‘


        தளிரின் துவட்சிக்கு வையைப் பெருக்குக் காரணம் என


        ‘புனை புனை ஏறத் தாழ்த்ததை; தளிர் இவை
        நீரின் துவண்ட; சேஎய் குன்றம்; காமர்
        பெருக்கு அன்றோ, வையை வரவு?‘ 70


        தலைவன் உரையை ‘உண்மை அன்று‘ என, அவள் மறுத்து உரைத்தல்


        ‘ஆம் ஆம்; அது ஒக்கும்; காதல்அம் காமம்
        ஒருக்க ஒருதன்மை நிற்குமோ? ஒல்லைச்
        சுருக்கமும் ஆக்கமும் --- சூள் உறல்!--- வையைப்
        பெருக்கு அன்றோ? பெற்றாய் பிழை.
        அருகு பதியாக அம்பியின் தாழ்ப்பிக்கும், 75


        குருகு இரை தேரக் கிடக்கும்___பொழி காரில்,
        இன் இளவேனில், இது அன்றோ வையை? நின்
        வையை வயமாக வை.
        செல் யாற்றுத் தீம் புனலில் செல் மரம் போல,
        வவ்வு வல்லார் புணை ஆகிய மார்பினை; 80


        என்னும் பனியாய் இரவெல்லாம் வைகினை;
        வையை உடைந்த மடை அடைத்தக்கண்ணும்
        பின்னும் மலிரும் பிசிர் போல, இன்னும்
        அனற்றினை துன்பு அவிய, நீ அடைந்தக்கண்ணும்,
        பனித்துப் பனி வாரும் கண்ணவர் நெஞ்சம் 85


        கனற்றுபு காத்தி, வரவு!‘


        தலைமகன் மேலும் கூறுதல்


        ‘நல்லாள் கரை நிற்ப, நான் குளித்த பைந் தடத்து,
        நில்லாள் திரை மூழ்கி நீங்கி எழுந்து, என்மேல்
        அல்லா விழுந்தாளை எய்தி, எழுந்து ஏற்று யான்
        கொள்ளா அளவை, எழுந் தேற்றாள்: கோதையின் 90


        உள் அழுத்தியாள் எவளோ? தோய்ந்தது யாது?‘ என--


        காதற் பரத்தை கூற்று


        தேறித் தெரிய உணர் நீ: பிறிதும் ஓர்
        யாறு உண்டோ? இவ் வையை யாறு .


        தலைமகன் பின்னும் சூளுற்று உரைத்தமை


        ‘இவ் வையை யாறு என்ற மாறு என்னை? கையால்
        தலை தொட்டேன், தண் பரங்குன்று!‘ 95


        விறலிக்குத் தலைமகள் கூறுதல்


        ‘சினவல்; நின் உண்கண் சிவப்பு அஞ்சுவாற்குத்
        துனி நீங்கி, ஆடல் தொடங்கு; துனி நனி
        கன்றிடின் காமம் கெடூஉம்; மகள்; இவன்
        அல்லா நெஞ்சம் உறப் பூட்டக் காய்ந்தே
        வல் இருள் நீயல்; அது பிழையாகும்‘ என, 100


        இல்லவர் ஆட, இரந்து பரந்து உழந்து
        வல்லவர் ஊடல் உணர்த்தர, நல்லாய்!
        களிப்பர்; குளிப்பர்; காமம் கொடி விட,
        அளிப்ப, துனிப்ப, ஆங்காங்கு ஆடுப;
        ஆடுவார் நெஞ்சத்து அலர்ந்து அமைந்த காமம்
        வாடற்க, வையை! நினக்கு. 106


        -------------------------------


        7. வையை


        (தலைமகன் தலைமகளோடு புனல் ஆடினான் எனக் கேட்டு இன்புற்ற செவிலித்தாய், தோழியை, ‘நீங்கள் ஆடிய புனலணி இன்பம் கூறுக என்றாட்கு, அப் புனலாணி இன்பமும், பல்வேறு வகைப்பட்ட இன்பமும், தலைமகன் காதன்மையும், கூறி, ‘என்றும் இந்த நீரணி இன்பம் பெறுக, யாம்‘ என்றது.)


        பாடியவர் :: மையோடக் கோவனார்
        இசையமைத்தவர் :: பித்தாமத்தர்
        பண் :: பாலையாழ்


        வையைப் புனலின் வருகை


        திரை இரும் பனிப் பௌவம் செவ்விதா அற முகந்து,
        உர உரும் உடன்று ஆர்ப்ப, ஊர் பொறை கொள்ளாது,
        கரை உடை குளமெனக் கழன்று, வான் வயிறு அழிபு,
        வரைவரை தொடித்த வயங்கு வெள் அருவி--
        இரவு இருள் பகலாக, இடம் அரிது செலவு என்னாது, 5


        வலன் இரங்கு முரசின் தென்னவர் உள்ளிய
        நிலன் உற நிமிர் தானை நெடு நிரை நிவப்பு அன்ன--
        பெயலான் பொலிந்து, பெரும் புனல் பல நந்த,
        நலன் நந்த நாடு அணி நந்தப் புலன் நந்த
        வந்தன்று, வையைப் புனல். 10


        புனலின் செயல்


        நளி இருஞ் சோலை நரந்தம் தாஅய்,
        ஒளிர் சினை வேங்கை விரிந்த இணர் உதிரலொடு,
        துளியின் உழந்த தோய்வு அருஞ் சிமைதொறும்
        வளி வாங்கு சினைய மா மரம் வேர் கீண்டு,
        உய்ர்ந்துழி உள்ளன பயம்பிடைப் பரப்பி; 15


        உழவர் களி தூங்க, முழவு பணை முரல,
        ஆடல் அறியா அரிவை போலவும்,
        ஊடல் அறியா உவகையள் போலவும்,
        வேண்டு வழி நடந்து, தாங்கு தடை பொருது;
        விதி ஆற்றான் ஆக்கிய மெய்க் கலவை போலப் 20


        பொது நாற்றம் உள்உள் கரந்து, புது நாற்றம்
        செய்கின்றே, செம் பூம் புனல்.


        வெள்ளப் பெருக்கைக் கண்ட மக்களின் செயல்


        ‘கவிழ்ந்த புனலின் கயம் தண் கழுநீர்
        அவிழ்ந்த மலர் மீதுற்றென, ஒருசார்;
        மாதர் மடநல்லார், மணலின் எழுதிய 25


        பாவை சிதைத்தது‘ என அழ, ஒருசார்;
        ‘அகவயல் இள நெல் அரிகால் சூடு
        தொகு புனல் பரந்தெனத் துடி பட, ஒருசார்;
        ‘ஓதம் சுற்றியது ஊர்‘ என, ஒருசார்;
        ‘கார் தூம்பு அற்றது வான்‘ என, ஒருசார்; 30


        ‘பாடுவார் பாக்கம் கொண்டென,
        ஆடுவார் சேரி அடைந்தென,
        கழனி வந்து கால் கோத்தென,
        பழன வாளை பாளை உண்டென,
        வித்து இடு புலம் மேடு ஆயிற்றென, 35


        உணர்த்த உணரா ஒள் இழை மாதரைப்
        புணர்த்திய இச்சத்துப் பெருக்கத்தின் துனைந்து,
        சினை வளர் வாளையின் கிளையடு கெழீஇ,
        பழன உழவர், பாய் புனல் பரத்தந்து,


        வையைப் புனலின் வனப்பு


        இறு வரை புரையுமாறு இரு கரை ஏமத்து, 40


        வரை புரை உருவின் நுரை பல சுமந்து,
        பூ வேய்ந்து, பொழில் பரந்து;
        துனைந்து ஆடுவார் ஆய் கோதையர்,
        அலர் தண் தாரவர், காதில்
        தளிர் செரீஇ, கண்ணி பறித்து; 45


        கை வளை, ஆழி, தொய்யகம், புனை துகில்,
        மேகலை, காஞ்சி, வாகுவலயம்,
        எல்லம் கவரும் இயல்பிற்றாய்: தென்னவன்
        ஒன்னார் உடை புலம் புக்கற்றால்---மாறு அட்ட
        தானையான் வையை வனப்பு. 50


        தோழி புனலணி இன்பம் கூறுதல்


        புரிந்த தகையினான் யாறு ஆடுவாருள்
        துரந்து புனல் தூவ, தூ மலர்க் கண்கள்
        அமைந்தன; ஆங்கண், அவருள் ஒருத்தி,
        கை புதைஇய வளை
        ஏக்கழுத்து நாணான் கரும்பின் அணை மென் தோள் 55


        போக்கிச் சிறைப்பிடித்தாள்; ஓர் பொன் அம் கொம்பு
        பரிந்து அவளைக் கைப் பிணை நீக்குவான் பாய்வாள்;
        இரும்பு ஈர் வடி ஒத்து மை விளங்கும் கண் ஒளியால்
        செம்மைப் புதுப் புனல் சென்று இருளாயிற்றே;
        வையைப் பெருக்கு வடிவு. 60


        தோழி தலைமகன் காதன்மை கூறுதல்


        விரும்பிய ஈரணி மெய் ஈரம் தீர,
        சுரும்பு ஆர்க்கும் சூர் நறா ஏந்தினாள் கண் நெய்தல்;
        பேர் மகிழ் செய்யும் பெரு நறாப் பேணியவே,
        கூர் நறா ஆர்ந்தவள் கண்.
        கண் இயல் கண்டு ஏத்தி, காரிகை நீர் நோக்கினைப் 65


        பாண் ஆதரித்துப் பல பாட; அப் பாட்டுப்
        பேணாது ஒருத்தி பேதுற; ஆயிடை,
        ‘என்னை வருவது எனக்கு?‘ என்று, இனையா,
        நன் ஞெமர் மார்பன் நடுக்குற, நண்ணி;
        சிகை கிடந்த ஊடலின் செங் கண் சேப்பு ஊர, 70


        வகை தொடர்ந்த ஆடலுள் நல்லவர் தம்முள்
        பகை தொடர்ந்து, கோதை பரியூஉ, நனி வெகுண்டு,
        யாறு ஆடு மேனி அணி கண்ட தன் அன்பன்
        சேறு ஆடு மேனி திருநிலத்து உய்ப்ப, சிரம் மிதித்து,
        தீர்விலதாகச் செருவுற்றாள்___ செம் புனல் 75


        ஊருடன் ஆடுங்கடை.


        தோழி வையையின் நீரணியின்பம் குறித்துக் கூறுதல்


        புரி நரம்பு இன் கொளைப் புகல் பாலை ஏழும்
        எழூஉப் புணர் யாழும், இசையும், கூட;
        குழல் அளந்து நிற்ப; முழவு எழுந்து ஆர்ப்ப;
        மன் மகளிர், சென்னியர், ஆடல் தொடங்க; 80


        பொருது இழிவார் புனல் பொற்பு-அ·து
        உரும் இடி சேர்ந்த முழக்கம் புரையும்
        திருமருதமுன்துறை சேர் புனற்கண் துய்ப்பார்
        தாமம் தலை புனை பேஎம் நீர் வையை!
        நின் பயம் பாடி விடிவுற்று ஏமாக்க---
        நின் படிந்து நீங்காமை இன்று புணர்ந்தெனவே. 86


        -------------------------------


        கடவுள் வாழ்த்து
        8. செவ்வேள்


        பாடியவர் :: நல்லந்துவனார்
        இசையமைத்தவர் :: மருத்துவன் நல்லச்சுதனார்
        பண் :: பாலையாழ்


        திருப்பரங்குன்றத்தின் அமைப்பும் சிறப்பும்


        மண்மிசை---அவிழ்துழாய் மலர்தரு செல்வத்துப்
        புள்மிசைக் கொடியோனும், புங்கவம் ஊர்வோனும்,
        மலர்மிசை முதல்வனும், மற்று அவனிடைத் தோன்றி
        உலகு இருள் அகற்றிய பதின்மரும், இருவரும்,
        மருந்து உரை இருவரும், திருந்து நூல் எண்மரும், 5


        ஆதிரை முதல்வனின் கிளந்த
        நாதர் பன்னொருவரும், நன் திசை காப்போரும்,
        யாவரும், பிறரும், அமரரும், அவுணரும்,
        மேஅரு முதுமொழி விழுத் தவ முதல்வரும்---
        பற்றாகின்று, நின் காரணமாக; 10


        பரங்குன்று இமயக் குன்றம் நிகர்க்கும்.
        இமயக் குன்றினில் சிறந்து
        நின் ஈன்ற நிரை இதழ்த் தாமரை
        மின் ஈன்ற விளங்கு இணர் ஊழா
        ஒருநிலைப் பொய்கையோடு ஒக்கும்--- நின் குன்றின் 15


        அருவி தாழ் மாலைச் சுனை.
        முதல்வ! நின் யானை முழக்கம் கேட்ட
        கதியிற்றே காரின் குரல்.
        குரல் கேட்ட கோழி குன்று அதிரக் கூவ,
        மத நனி வாரணம் மாறுமாறு அதிர்ப்ப, 20


        எதிர்குதிர் ஆகின்று அதிர்ப்பு, மலை முழை.


        குன்றத்திற்கும் கூடாக்கும் இடையிலுள்ள வழி


        ஏழ் புழை ஐம் புழை யாழ் இசை கேழ்த்து அன்ன, இனம்
        வீழ் தும்பி வண்டொடு மிஞிறு ஆர்ப்ப, சுனை மலர,
        கொன்றை கொடி இணர் ஊழ்ப்ப, கொடி மலர்
        மன்றல மலர, மலர் காந்தள் வாய் நாற, 25


        நன்று அவிழ் பல் மலர் நாற, நறை பனிப்ப,
        தென்றல் அசைவரூஉம் செம்மற்றே-- அம்ம! நின்
        குன்றத்தான் கூடல் வரவு.


        குன்றத்தின் முழக்கம்


        குன்றம் உடைத்த ஒளிர் வேலோய்! கூடல்
        மன்றல் கலந்த மணி முரசின் ஆர்ப்பு எழ, 30


        காலொடு மயங்கிய கலிழ் கடலென,
        மால் கடல் குடிக்கும் மழைக் குரலென,
        ஏறு அதிர்க்கும் இந்திரன் இரும் உருமென,
        மன்றல் அதிரதிர மாறுமாறு அதிர்க்கும் --நின்
        குன்றம் குமுறிய உரை. 35


        தலைமகன் தலைமகட்குக் குன்றத்தின் சிறப்புக் கூறுதல்


        ‘தூது ஏய வண்டின் தொழுதி முரல்வு அவர்
        காதல் மூதூர் மதில் கம்பலைத்தன்று;
        வடு வகிர் வென்ற கண், மாந் தளிர் மேனி,
        நெடு மென் பணைத் தோள், குறுந் தொடி, மகளிர்
        ஆராக் காமம், ஆர் பொழிற் பாயல், 40


        வரையகத்து, இயைக்கும் வரையா நுகர்ச்சி;
        முடியா நுகர்ச்சி முற்றாக் காதல்,
        அடியோர் மைந்தர் அகலத்து அகலா
        அலர் ஞெமல் மகன்றில் நன்னர்ப் புணர்ச்சி,
        புலரா மகிழ்; மறப்பு அறியாது நல்கும் 45


        சிறப்பிற்றே---தண் பரங்குன்று.‘


        தலைமகள் புலந்து உரைத்தல்


        ‘இனி, மன்னும் ஏதிலர் நாறுதி; ஆண்டுப்
        பனி மலர்க் கண்ணாரோடு ஆட--நகை மலர்
        மாலைக்கு மாலை வரூஉம்; வரை சூள் நில்--
        காலைப் போய் மாலை வரவு.‘ 50


        தலைமகன் சூளும் தலைவி விலகலும்
        ‘இனி மணல் வையை இரும் பொழிலும், குன்றப்
        பனி பொழி சாரலும், பார்ப்பாரும்;....
        துனியல், மலருண்கண்! சொல் வேறு; நாற்றம்
        கனியின் மலரின் மலிர் கால் சீப்பு இன்னது;
        துனியல் நனி ‘நீ நின் சூள்.‘ 55


        தோழி தலைமகனைச் சூள் விலகக்கூறுதல்


        ‘என் பாணி நில் நில்---எலாஅ!--பாணி நீ, நின் சூள்;
        சான்றாளர் ஈன்ற தகாஅத் தகாஅ மகாஅன்!--
        ஈன்றாட்கு ஒரு பெண், இவள்.
        "இருள் மை ஈர் உண் கண் இலங்கு இழை ஈன்றாட்கு
        அரியளோ? ஆவது அறிந்திலேன்; ஈதா; 60


        வரு புனல் வையை மணல் தொட்டேன்; தரு மண வேள்
        தண் பரங்குன்றத்து அடி தொட்டேன்" என்பாய்;
        கேளிர் மணலின் கெழுவும் இதுவோ?
        ஏழ் உலகும் ஆளி திரு வரைவேல் அன்பு அளிதோ?
        என்னை அருளி அருள் முருகு சூள் சூளின், 65


        நின்னை அருள் இல் அணங்கான் மெய் வேல் தின்னும்;
        விறல் வெய்யோன் ஊர் மயில், வேல் நிழல், நோக்கி;
        அறவர் அடி தொடினும், ஆங்கு அவை சூளேல்;
        குறவன் மகள் ஆணை கூறு ஏலா! கூறேல்;
        ஐய! சூளின், அடி தொடு குன்றொடு 70


        வையைக்குத் தக்க மணல் சீர் சூள் கூறல்!‘


        தலைமகனது உரை


        யார் பிரிய, யார் வர, யார் வினவ, யார் செப்பு?
        ‘நீர் உரைசெய் நீர்மை இல் சூள் என்றி,‘ நேரிழாய்!
        கய வாய் நெய்தல் அலர், கமழ்முகை மண நகை
        நயவரு நறவு இதழ், மதர் உண்கண்; வாள் நுதல்; 75


        முகை முல்லை வென்று, எழில் முத்து ஏய்க்கும் வெண் பல்____
        நகை சான்ற கனவு அன்று; நனவு அன்று___ நவின்றதை:
        இடு துனி கை ஆறா என், துயர் கூரச்
        சுடும், இறை; ஆற்றிசின், அடி சேர்ந்து! சாற்றுமின்_____
        மிக ஏற்றுதும் மலர், ஊட்டுதும் அவி, 80


        கேட்டுதும் பாணி; எழுதும் கிணை_____முருகன்
        தாள் தொழு தண் பரங்குன்று!


        தோழி தலைமகளின் கற்புடைமை கூறல்


        ‘தெரி இழாய் செல்க!‘ என்றாய்; எல்லா! யாம் பெற்றேம்,
        ஒருவர்க்கும் பொய்யா நின் வாய் இல் சூள் வௌவல்;
        பருவத்துப் பல் மாண் நீ சேறவின் காண்டை____ 85


        எருமை இருத் தோட்டி எள்ளீயும் காளை
        செருவம் செயற்கு என்னை முன்னை, தன் சென்னி,
        அருள்வயினான், தூங்கு மணி கையால் தாக்கி,
        நிரைவளை ஆற்று, இருஞ் சூள்,


        தலைமகளிரது செய்தி


        வளி பொரு சேண் சிமை வரையகத்தால் 90


        தளி பெருகும் தண் சினைய
        பொழில் கொளக் குறையா மலர,
        குளிர் பொய்கை அளறு நிறைய,
        மருதம் நளி மணல் ஞெமர்ந்த
        நனி மலர்ப் பெரு வழி, 95


        சீறடியவர் சாறு கொள எழுந்து;
        வேறுபடு சாந்தமும், வீறுபடு புகையும்,
        ஆறு செல் வளியின் அவியா விளக்கமும்,
        நாறு கமழ் வீயும், கூறும் இசை முழவமும்,
        மணியும், கயிறும், மயிலும், குடாரியும், 100


        பிணிமுகம், உளப்படப் பிறவும், ஏந்தி;
        அரு வரைச் சேராத் தொழுநர்,
        ‘கனவின் தொட்டது கை பிழையாகாது
        நனவின் சேஎப்ப நின் நளி புனல் வையை
        வரு புனல் அணிக எனவரம் கொள்வோரும், 105


        ‘கரு வயிறு உறுக எனக் கடம்படுவோரும்,
        ‘செய் பொருள் வாய்க்கா எனச் செவி சார்த்துவோரும்,
        ‘ஐ அமர் அடுக என அருச்சிப்போரும்,
        பாடுவார் பாணிச் சீரும், ஆடுவார் அரங்கத் தாளமும்,
        மஞ்சு ஆடு மலை முழக்கும், 110


        துஞ்சாக் கம்பலை______
        பைஞ் சுனைப் பாஅய் எழு பாவையர்
        ஆய் இதழ் உண்கண் அலர் முகத் தாமரை,
        தாட் தாமரை, தோட்தமனியக் கய மலர்,
        எம் கைப் பதுமம், கொங்கைக் கய முகை, 115


        செவ் வாய் ஆம்பல் செல் நீர்த் தாமரை,
        புனற் தாமரையடு, புலம் வேறுபாடுறாக்
        கூர் ஏயிற்றார் குவிமுலைப் பூணொடு,
        மாரண் ஒப்பார் மார்பு அணி கலவி;
        அரிவையர் அமிர்த பானம் 120


        உரிமை மாக்கள் உவகை அமிர்து உய்ப்ப;
        மைந்தர் மார்வம் வழி வந்த,
        செந் தளிர் மேனியார், செல்லல் தீர்ப்ப;


        பரங்குன்றை வாழ்த்தல்


        என ஆங்கு,
        உடம் புணர் காதலரும் அல்லாரும் கூடி, 125


        கடம்பு அமர் செல்வன் கடி நகர் பேண____
        மறு மிடற்று அண்ணற்கு மாசிலோள் தந்த____
        நெறி நீர் அருவி அசும்பு உறு செல்வம்,
        மண் பரிய வானம் வறப்பினும், மன்னுகமா,
        தண் பரங்குன்றம்! நினக்கு. 130


        ------------------------------
        கடவுள் வாழ்த்து
        9. செவ்வேள்


        பாடியவர் :: குறும்பூதனார்
        இசையமைத்தவர் :: மருத்துவன் நல்லச்சுதனார்
        பண் :: பாலையாழ்


        முருகவேளை வாழ்த்துதல்


        இரு நிலம் துளங்காமை வடவயின் நிவந்து ஓங்கி,
        அரு நிலை உயர் தெய்வத்து அணங்குசால் தலை காக்கும்,
        உருமுச் சூழ் சேண் சிமை___உயர்ந்தவர் உடம்பட_____
        எரி மலர்த் தாமரை இறை வீழ்த்த பெரு வாரி
        விரி சடைப் பொறை ஊழ்த்து, விழு நிகர் மலர் ஏய்ப்ப, 5


        தணிவுறத் தாங்கிய தனி நிலைச் சலதாரி
        மணி மிடற்று அண்ணற்கு, மதி ஆரல் பிறந்தோய்! நீ.
        மை இரு நூற்று இமை உண்கண் மான் மறி தோள் மணந்த ஞான்று,
        ஐ-இருநூற்று மெய்ந் நயனத்தவன் மகள் மலர் உண்கண்,
        மணி மழை தலைஇயென, மா வேனில் கார் ஏற்று, 10


        தணி மழை தலையின்று, தன் பரங்குன்று.


        தமிழது சிறப்பிற்குக் காரணம்


        நான்மறை விரித்து, நல் இசை விளக்கும்
        வாய்மொழிப் புலவீர்! கேண்மின், சிறந்தது;
        காதற் காமம், காமத்துச் சிறந்தது;
        விருப்போர் ஒத்து மெய்யுறு புணர்ச்சி: 15


        புலத்தலின் சிறந்தது, கற்பே; அது தான்
        இரத்தலும் ஈதலும் இவை உள்ளீடாப்
        பரத்தை உள்ளதுவே: பண்புறு கழறல்,
        தோள் புதிது உண்ட பரத்தை இல் சிவப்புற
        நாள் அணிந்து, உவக்கும் சுணங்கறையதுவே; 20


        கேள் அணங்குற மனைக் கிளந்துள, சுணங்கறை;
        சுணங்கறைப் பயனும் ஊடலுள் ளதுவே.
        அதனால், அகறல் அறியா அணி இழை நல்லார்
        இகல் தலைக்கொண்டு துனிக்கும் தவறு இலர்; இத்
        தள்ளாப் பொருள் இயல்பின் தண் தமிழ் ஆய்வந்திலார் 25


        கொள்ளார், இக் குன்று பயன்.


        வள்ளியும் முருகனும் சிறந்தவாறு


        ஊழ் ஆரத்து ஓய் கரை நூக்கி, புனல் தந்த
        காழ் ஆரத்து அம் புகை சுற்றிய தார் மார்பின்,
        கேழ் ஆரம் பொற்ப வருவானைத் தொழாஅ,
        ‘வாழிய, மாயா! நின் தவறு இலை; எம் போலும் 30


        கேழ் இலார்____ மாண் நலம் உண்கோ, திரு உடையார்
        மென் தோள்மேல் அல்கி நல்கலம் இன்று?____
        வை எயிற்று எய்யா மகளிர் திறம் இனிப்
        பெய்ய உழக்கும், மழைக் கா; மற்று ஐய!‘
        கரையா வெந் நோக்கத்தான் கை சுட்டி, பெண்டின் 35


        இகலின் இகந்தாளை, அவ் வேள் தலைக் கண்ணி
        திருந்து அடி தோயத் திறை கொடுப்பானை,
        ‘வருந்தல்‘ என, அவற்கு மார்பு அளிப்பாளை,
        ‘குறுகல்‘ என்று ஒள்ளிழை கோதை கோலாக
        இறுகிறுக யாத்துப் புடைப்ப; 40


        ஒருவர் மயில் ஒருவர் ஒண் மயிலோடு ஏல,
        இருவர் வான் கிளி ஏற்பில் மழலை,
        செறி கொண்டைமேல் வண்டு சென்று பாய்ந்தன்றே,
        வெறி கொண்டான் குன்றத்து வண்டு.


        வள்ளியின் பாங்கியரும் தேவசேனையின் பாங்கியரும் இகழ்தல்


        தார் தார் பிணக்குவார்; கண்ணி ஓச்சித் தடுமாறுவார்; 45


        மார்பு அணி கொங்கை வார் மத்திகையாப் புடைப்பார்;
        கோதை வரிப் பந்து கொண்டு எறிவார்____
        பேதை மட நோக்கம் பிறிதாக, ஊத
        நுடங்கு நொசி நுசுப்பார்______நூழில் தலைக்கொள்ள:
        கயம்படு கமழ் சென்னிக் களிற்று இயல் கைம்மாறுவார்; 50


        வயம்படு பரிப் புரவி மார்க்கம் வருவார்
        தேர் அணி அணி கயிறு தெரிபு வருவார்
        வரி சிலை வளைய மார்பு உற வாங்குவார்
        வாளி வாளிகள் நிலைபெற மறலுவார்
        தோள் வளை ஆழி சுழற்றுவார்___ 55


        மென் சீர் மயில் இயலவர்
        வாள் மிகு வய மொய்ம்பின்
        வரை அகலத்தவனை____வானவன் மகள்
        மாண் எழில் மலர் உண்கண்
        மட மொழியவர் ____உடன் சுற்றி, 60


        கடி சுனையுள் குளித்து ஆடுநரும்,
        அறை அணிந்த அருஞ் சுனையான்
        நற உண் வண்டாய் நரம்பு உளர்நரும்,
        சிகை மயிலாய்த் தோகை விரித்து ஆடுநரும்;
        கோகுலமாய்க் கூவுநரும், 65


        ஆகுலம் ஆகுநரும்____
        குறிஞ்சிக் குன்றவர் மறம் கெழு வள்ளி தமர்
        வித்தகத் தும்பை விளைத்தலான், வென் வேலாற்கு
        ஒத்தன்று, தண் பரங்குன்று.


        வாழ்த்தி வேண்டல்


        கடுஞ் சூர் மா முதல் தடிந்து அறுத்த வேல் 70


        அடும் போராள! நின் குன்றின்மிசை
        ஆடல் நவின்றோர் அவர் போர் செறுப்பவும்,
        பாடல் பயின்றோரைப் பாணர் செறுப்பவும்,
        வல்லாரை வல்லார் செறுப்பவும்,
        அல்லாரை அல்லார் செறுப்பவும், ஓர் சொல்லாய், 75


        செம்மைப் புதுப் புனற்
        தடாகம் ஏற்ற தண் சுனைப் பாங்கர்,
        படாகை நின்றன்று;
        மேஎ எ·கினவை;
        வென்று உயர்த்த கொடி விறல் சான்றவை; 80


        கற்பு இணை நெறியூடு அற்பு இணைக் கிழமை
        நயத் தகு மரபின் வியத் தகு குமர!
        வாழ்த்தினேம் பரவுதும், தாழ்த்துத் தலை, நினை யாம்____
        நயத்தலின் சிறந்த எம் அடியுறை,
        பயத்தலின் சிறக்க, நாள்தொறும் பொலிந்தே. 85


        ----------------------------


        10. வையை


        (பருவம் கண்டு வன்புறை எதிர் அழிந்த தலைமகளது ஆற்றாமை கண்டு, தோழி
        தூது விட, சென்ற பாணன், பாசறைக்கண், தலைமகற்குப் பருவ வரவும், வையை நீர் விழவு
        அணியும், ஆங்குப் பட்ட செய்தியும், கூறியது.)


        பாடியவர் :: கரும்பிள்ளைப் பூதனார்
        இசையமைத்தவர் :: மருத்துவன் நல்லச்சுதனார்
        பண் :: பாலையாழ்


        மலைவரை மாலை அழி பெயல்_____காலை,
        செல வரை காணாக் கடல்தலைக் கூட____
        நில வரை அல்லல் நிழத்த, விரிந்த
        பலவுறு போர்வைப் பரு மணல் மூஉய்,
        வரி அரி ஆணு முகிழ் விரி சினைய 5


        மாந் தீம் தளிரொடு வாழையிலை மயக்கி,
        ஆய்ந்து அளவா ஓசை அறையூஉப், பறை அறையப்
        போந்தது____வையைப் புனல்.


        புனலாடும் பொருட்டு மகளிர் வையைக் கரை சேர்தல்


        புனல் மண்டி ஆடல் புரிவான், சனம் மண்டி,
        தாளித நொய்ந் நூல் சரணத்தர், மேகலை 10


        ஏணிப்படுகால் இறுகிறுகத் தாள் இடீஇ,
        நெய்த்தோர் நிற அரக்கின் நீரெக்கி யாவையும்
        முத்து நீர்ச் சாந்து அடைந்த மூஉய்த் தத்தி;
        புக அரும் பொங்குஉளைப் புள் இயல் மாவும்,
        மிக வரினும் மீது இனிய வேழப் பிணவும், 15


        அகவரும் பாண்டியும், அத்திரியும், ஆய் மாச்
        சகடமும், தண்டு ஆர் சிவிகையும், பண்ணி;
        வகை வகை ஊழ் ஊழ் கதழ்பு மூழ்த்து ஏறி;
        முதியர், இளையர்: முகைப் பருவத்தர்,
        வதி மண வம்பு அலர் வாய் அவிழ்ந்தன்னார்____ 20


        இரு திரு மாந்தரும் இன்னினியோரும்_____
        விரவு நரையோரும் வெறு நரையோரும்_____
        பதிவத மாதர், பரத்தையர்; பாங்கர்;
        அதிர் குரல் வித்தகர் ஆக்கிய தாள
        விதி கூட்டிய இய மென் நடை போல, 25


        பதி எதிர் சென்று, பரூஉக் கரை நண்ணி_____


        கரை சேர்ந்த மகளிர் செயல்
        (அலர்வாய் அவிழ்ந்தன்ன பருவத்தையுடைய கற்புடைமகளிர் பரத்தையர்
        இவர்களின் செயல்)


        நீர் அணி காண்போர்; நிரை மாடம் ஊர்குவோர்;
        பேர் அணி நிற்போர்; பெரும் பூசல் தாக்குவோர்;
        மா மலி ஊர்வோர்; வயப் பிடி உந்துவோர்;
        வீ மலி கான் யாற்றின் துருத்தி குறுகி, 30


        தாம் வீழ்வார் ஆகம் தழுவுவோர்; தழுவு எதிராது,
        யாமக் குறை ஊடல் இன் நசைத் தேன் நுகர்வோர்;
        காமக் கணிச்சியால் கையறவு வட்டித்து,
        சேமத் திரை வீழ்த்து சென்று, அமளி சேர்குவோர்:


        முகைப் பருவத்து மகளிரின் செயல்கள்


        தாம் வேண்டு காதற் கணவர் எதிர்ப்பட, 35


        பூ மேம்பாடு உற்ற புனை சுரும்பின், சேம
        மட நடைப் பாட்டியர்த் தப்பி, தடை இறந்து,
        தாம் வேண்டும் பட்டினம் எய்திக் கரை சேரும்
        ஏழுறு நாவாய் வரவு எதிர்கொள்வார்போல்,
        யாம் வேண்டும் வையைப் புனல் எதிர்கொள் கூடல்_____ 40


        களிறு பிடிகளின் ஒத்த அன்பு


        ஆங்க அணி நிலை மாடத்து அணி நின்ற பாங்காம்
        மடப் பிடி கண்டு, வயக் கரி மால் உற்று,
        நலத்த நடவாது நிற்ப; மடப் பிடி,
        அன்னம் அனையாரோடு ஆயா நடை, கரிமேல்
        செல் மனம் மால் உறுப்ப, சென்று; எழில் மாடத்துக் 45


        கை புனை கிளர் வேங்கை காணிய வெருவுற்று,
        மை புரை மடப் பிடி, மட நல்லார் விதிர்ப்புற,
        செய் தொழில் கொள்ளாது, மதி செத்துச் சிதைதர;
        கூம் கை மத மாக் கொடுந் தோட்டி கைந் நீவி
        நீங்கும் பதத்தால், உருமுப் பெயர்த்தந்து 50


        வாங்கி, முயங்கி வயப் பிடி கால்கோத்து,
        சிறந்தார் நடுக்கம் சிறந்தார் களையல்______
        இதையும் களிறும் பிணையும் இரியச்
        சிதையும் கலத்தைப் பயினான் திருத்தும்
        திசை அறி நீகானும் போன்ம். 55


        மகளிர், மைந்தர் இவர்கள் செயல்


        பருக் கோட்டு யாழ்ப் பக்கம் பாடலோடு ஆடல்
        அருப்பம் அழிப்ப, அழிந்த மனக் கோட்டையர்,
        ஒன்றோடு இரண்டா முன்தேறார், வென்றியின்,
        பல் சனம் நாணிப் பதைபதைப்பு_____மன்னவர்
        தண்டம் இரண்டும் தலைஇத் தாக்கி நின்றவை 60


        ஒன்றியும், உடம்பாடு ஒலி எழுதற்கு அஞ்சி,
        நின்ற நிகழ்ச்சியும் போன்ம்.
        காமம் கனைந்து எழ, கண்ணின் களி எழ,
        ஊர் மன்னும் அஞ்சி ஒளிப்பாரவர் நிலை_____
        கள்ளின் களி எழக் காத்தாங்கு, அலர் அஞ்சி, 65


        உள்ளம் உளை எழ, ஊக்கத்தான் உள் உள்
        பரப்பி மதர் நடுக்கிப் பார் அலர் தூற்றக்
        கரப்பார், களி மதரும் போன்ம்.
        கள்ளடு காமம் கலந்து, கரை வாங்கும்
        வெள்ளம் தரும், இப் புனல். 70


        மகளிரது நீர் விளையாட்டு


        புனல் பொருது மெலிந்தார் திமில் விட,
        கனல் பொருத அகிலின் ஆவி கா எழ,
        நகில் முகடு மெழுகிய அளறு மடை திறந்து
        திகை முழுது கமழ, முகில் அகடு கழி மதியின்
        உறை கழி வள்ளத்து உறு நறவு வாக்குநர், 75


        அரவு செறி உவவு மதியென அங்கையில் தாங்கி,
        ஏறி மகர வலயம் அணி திகழ் நுதலியர்,
        மதி உண் அரமகளென, ஆம்பல் வாய் மடுப்ப;
        மீப்பால் வெண் துகில் போர்க்குநர்; பூப் பால்
        வெண் துகில் சூழ்ப்பக் குழல் முறுக்குநர்; 80


        செங் குங்குமச் செழுஞ் சேறு,
        பங்கம் செய் அகில் பல பளிதம்,
        மறுகுபட அறை புரை அறு குழவியின்
        அவி அமர் அழலென அரைக்குநர்;
        நத்தொடு, நள்ளி, நடை இறவு, வய வாளை, 85


        வித்தி அலையில், ‘விளைக! பொலிக! என்பார்;
        இல்லது நோக்கி, இளிவரவு கூறாமுன்,
        நல்லது வெ·கி, வினை செய்வார்;
        மண் ஆர் மணியின் வணர் குரல் வண்டு ஆர்ப்ப,
        தண் அம் துவர் பல ஊட்டிச் சலம் குடைவார்; 90


        எண்ணெய் கழல இழை துகள் பிசைவார்;
        மாலையும் சாந்தும் மதமும் இழைகளும்,
        கோலம் கொள, நீர்க்குக் கூட்டுவார்; அப் புனல்
        உண்ணா நறவினை ஊட்டுவார்; ஒண் தொடியார்
        வண்ணம் தெளிர, முகமும் வளர் முலைக் 95


        கண்ணும் கழியச் சிவந்தன; அன்ன வகை


        ஆட்டு அயர்ந்து_____அரி படும் ஐ விரை மாண் பகழி
        அரம் தின் வாய் போன்ம் போன்ம் போன்ம்___________
        பின்னும், மலர்க் கண் புனல்


        புனல் விளையாட்டால் மெலியாத மைதர் செயல்


        தண்டித் தண்டின் தாய்ச் செல்வாரும், 100


        கண்டல் தண் தாது திரை நுரை தூவாரும்,
        வெய்ய திமிலின் விரை புனலோடு ஓய்வாரும்,
        மெய்யது உழவின் எதிர் புனல் மாறு ஆடிப்
        பைய விளையாடுவாரும், மென் பாவையர்
        செய்த பூஞ் சிற்றடிசில் இட்டு உண்ண ஏற்பார், 105


        இடுவார் மறுப்பார் சிறுகு இடையார்
        பந்தும் கழங்கும் பல களவு கொண்டு ஓடி,
        அம் தண் கரை நின்று பாய்வாராய், மைந்தர்
        ஒளிறு இலங்கு எ·கொடு வாள் மாறு உழக்கி,
        களிறு போர் உற்ற களம்போல, நாளும் 110


        தெளிவு இன்று, தீம் நீர்ப் புனல்.


        புனலாடி மீண்டவாறு


        மதி மாலை மால் இருள் கால் சீப்ப, கூடல்
        வதி மாலை, மாறும் தொழிலான், புது மாலை
        நாள் அணி நீக்கி, நகை மாலைப் பூ வேய்ந்து,
        தோள் அணி, தோடு, சுடர் இழை, நித்திலம்; 115


        பாடுவார் பாடல், பரவல், பழிச்சுதல்,
        ஆடுவார் ஆடல், அமர்ந்த சீர்ப் பாணி,
        நல்ல கமழ் தேன் அளி வழக்கம், எல்லாமும்,
        பண் தொடர் வண்டு பரிய எதிர் வந்து ஊத,
        கொண்டிய வண்டு கதுப்பின் குரல் ஊத, 120


        தென் திசை நோக்கித் திரிதர்வாய்; மண்டு கால் சார்வா,
        நளிர் மலைப் பூங்கொடித் தங்குபு உகக்கும்
        பனி வளர் ஆவியும் போன்ம், மணி மாடத்து
        உள் நின்று தூய பனிநீருடன் கலந்து,
        கால் திரிய ஆர்க்கும் புகை. 125


        வையையை வாழ்த்துதல்


        இலம்படு புலவர் ஏற்ற கை ஞெமரப்
        பொலம் சொரி வழுதியின், புனல் இறை பரப்பி,
        செய்யில் பொலம் பரப்பும் செய் வினை ஓயற்க____
        வருந்தாது வரும் புனல் விருந்து அயர் கூடல்,
        அருங் கறை அறை இசை வயிரியர், உரிமை
        ஒருங்கு அமர் ஆயமொடு, ஏத்தினர் தொழவே. 131


        -------------------------
        11. வையை


        (வரைவு மலிந்த தோழி, ‘கன்னிப் பருவத்துத் தைந் நீராடத் தவம் தலைப்பட்டேம்‘
        என வையையை நோக்கி, தலைமகன் கேட்ப, சொல்லியது.)


        பாடியவர் :: நல்லந்துவனார்
        இசையமைத்தவர் :: நாகனார்
        பண் :: பாலையாழ்


        மழை பொழிய வையையில் நீர் பொருகி ஓடுதல்


        ‘விரி கதிர் மதியமொடு, வியல் விசும்பு, புணர்ப்ப,
        எரி, சடை, எழில் வேழம், தலையெனக் கீழ் இருந்து,
        தெரு இடைப்படுத்த மூன்று ஒன்பதிற்று இருக்கையுள்___
        உருகெழு வெள்ளி வந்து ஏற்றியல் சேர,
        வருடையைப் படிமகன் வாய்ப்ப, பொருள் தெரி 5


        புந்தி மிதுனம் பொருந்த, புலர் விடியல்
        அங்கி உயர் நிற்ப, அந்தணன் பங்குவின்
        இல்லத் துணைக்கு உப்பால் எய்த, இறை யமன்
        வில்லின் கடை மகரம் மேவ, பாம்பு ஒல்லை
        மதியம் மறைய, வரு நாளில்____வாய்ந்த 10


        பொதியில் முனிவன் புரை வரைக் கீறி
        மிதுனம் அடைய, விரி கதிர் வேனில்
        எதிர் வரவு மாரி இயைக என இவ் ஆற்றால்
        புரை கெழு சையம் பொழி மழை தாழ,
        நெரிதரூஉம் வையைப் புனல். 15


        தோழி திருமதத் துறையின் சிறப்புக் கூறுதல்


        ‘வரையன புன்னாகமும்,
        கரையன சுரபுன்னையும்,
        வண்டு அறைஇய சண்பக நிரை, தண் பதம்
        மனைமாமரம், வாள்வீரம்,
        சினை வளர் வேங்கை, கணவிரி காந்தள், 20


        தாய தோன்றி தீயென மலரா,
        ஊதை அவிழ்த்த உடை இதழ் ஒள் நீலம்,
        வேய் பயில் சோலை அருவி தூர்த்தரப்
        பாய் திரை உந்தித் தருதலான்____ஆய் கோல்
        வயவர் அரி மலர்த் துறை என்கோ? 25


        அரி மலர் மீப் போர்வை, ஆரம் தாழ் மார்பின்,
        திரை நுரை மென் பொகுட்டுத் தேம் மணச் சாந்தின்
        அரிவையது தானை என்கோ? கள் உண்ணூஉப்
        பருகு படி மிடறு என்கோ?____பெரிய
        திருமருத நீர்ப் பூந் துறை.‘ 30


        கண்டார் கூற்று


        ‘ஆம் நாள் நிறை மதி அலர்தரு பக்கம் போல்,
        நாளின், நாளின், நளி வரைச் சிலம்பு தொட்டு,
        நிலவுப் பரந்தாங்கு, நீர் நிலம் பரப்பி,
        உலகு பயம் பகர; ஓம்பு பெரும் பக்கம்
        வழியது பக்கத்து அமரர் உண்டி 35


        மதி நிறைவு அழிவதின், வரவு சுருங்க;
        எண் மதி நிறை, உவா இருள் மதி போல
        நாள் குறைபடுதல் காணுநர் யாரே?
        சேண் இகந்து கல் ஊர்ந்த மாண் இழை வையை!
        வயத் தணிந்து ஏகு, நின் யாணர் இறு நாள் பெற! 40


        மா மயில் அன்னார், மறையில் புணர் மைந்தர்,
        காமம் கள விட்டு, கைகொள் கற்பு உற்றென,
        மல்லல் புனல் வையை! மா மலை விட்டு, இருத்தல்
        இல்லத்து நீ தனிச் சேறல் இளிவரல்:‘
        என ஆங்கு_______ 45


        கடை அழிய நீண்டு அகன்ற கண்ணாளைக் காளை
        படையடும் கொண்டு பெயர்வானைச் சுற்றம்
        இடை நெறித் தாக்குற்றது ஏய்ப்ப, அடல் மதுரை
        ஆடற்கு நீர் அமைந்தது, யாறு


        வையை போர்க்களத்தை ஒத்தல்
        ஆற்று அணி, வெள் வாள் விதிர்ப்போர், மிளிர் குந்தம் ஏந்துவோர், 50


        கொள்வார் கோல் கொள்ளக் கொடித் திண் தேர் ஏறுவோர்,
        புள் ஏர் புரவி பொலம் படைக் கைம்மாவை
        வெள்ள நீர் நீத்தத்துள் ஊர்பு ஊர்பு உழக்குநரும்,
        கண் ஆரும் சாயற் கழித் துரப்போரை
        வண்ண நீர் கரந்த வட்டு விட்டு எறிவோரும், 55


        மணம் வரு மாலையின் வட்டிப்போரைத்
        துணி பிணர் மருப்பின் நீர் எக்குவோரும்,
        தெரி கோதை நல்லார் தம் கேளிர்த் திளைக்கும்
        உருகெமு தோற்றம் உரைக்குங்கால், நாளும்
        பொரு களம் போலும் தகைத்தே____பரி கவரும் 60


        பாய் தேரான் வையை அகம்.


        இளவேனிற் காலத்து ஆடல்
        நீர் அணி வெறி செறி மலர் உறு கமழ் தண்
        தார் வரை அகலத்து, அவ் ஏர் அணி நேர் இழை
        ஒளி திகழ் தகை வகை செறி பொறி
        புனை வினைப் பொலங் கோதையவரொடு, 65


        பாகர் இறை வழை மது நுகர்பு, களி பரந்து,
        நாகரின் நல் வள வினை வயவு ஏற நளி புணர்மார்,
        காரிகை மது ஒருவரின் ஒருவர் கண்ணின் கவர்புற,
        சீர் அமை பாடற் பயத்தால் கிளர் செவி தெவி,
        உம்பர் உறையும் ஒளி கிளர் வான் ஊர்பு ஆடும் 70


        அம்பி கரவா வழக்கிற்றே, ஆங்கு அதை
        கார் ஒவ்வா வேனில் கலங்கித் தெளிவரல்,
        நீர் ஒவ்வா வையை! நினக்கு.


        தைந் நீராடல்


        கனைக்கும் அதிகுரல் கார் வானம் நீங்க,
        பனிப் படு பைதல் விதலைப் பருவத்து, 75


        ஞாயிறு காயா நளி மாரிப் பின் குளத்து,
        மா இருந் திங்கள் மறு நிறை ஆதிரை
        விரிநூல் அந்தணர் விழவு தொடங்க,
        புரி நூல் அந்தணர் பொலம் கலம் ஏற்ப,
        ‘வெம்பாதாக, வியல் நில வரைப்பு!‘ என 80


        அம்பா ஆடலின் ஆய் தொடிக் கன்னியர்,
        முனித் துறை முதல்வியர் முறைமை காட்ட,
        பனிப் புலர்பு ஆடி, பரு மணல் அருவியின்
        ஊதை ஊர்தர, உறை சிறை வேதியர்
        நெறி நிமிர் நுடங்கு அழல் பேணிய சிறப்பின், 85


        தையல் மகளிர் ஈர் அணி புலர்த்தர,
        வையை! நினக்கு மடை வாய்த்தன்று.
        மையாடல் ஆடல் மழ புலவர் மாறு எழுந்து,
        பொய் ஆடல் ஆடும் புணர்ப்பின் அவர், அவர்
        தீ எரிப் பாலும் செறி தவம் முன் பற்றியோ, 90


        தாய் அருகா நின்று தவத் தைந் நீராடுதல்?
        நீ உரைத்தி, வையை நதி!


        மகளிர் செயல்கள்


        ஆயிடை, மா இதழ் கொண்டு, ஓர் மட மாதர் நோக்கினாள்,
        வேய் எழில் வென்று வெறுத்த தோள்; நோக்கி,
        சாய் குழை பிண்டித் தளிர் காதில், தையினாள்; 95


        பாய் குழை நீலம் பகலாகத் தையினாள்;
        ‘குவளைக் குழைக்காதின் கோலச் செவியின்
        இவள் செரீஇ, நான்கு விழி படைத்தாள்‘ என்று____
        நெற்றி விழியா நிறை திலகம் இட்டாளே,
        கொற்றவை கோலம் கொண்டு, ஒர் பெண். 100


        பவள வளை செறித்தாட் கண்டு, அணிந்தாள், பச்சைக்
        குவளைப் பசுந் தண்டு கொண்டு.
        கல்லகாரப் பூவால் கண்ணி தொடுத்தாளை,
        ‘நில்லிகா!‘ என்பாள்போல், நெய்தல் தொடுத்தாளே_____
        மல்லிகா மாலை வளாய். 105


        மகளிர் கருத்தும், வேண்டுகோளும்


        தண்டு தழுவா, தாவு நீர் வையையுள்,
        கண்ட பொழுதில், கடும் புனல் கை வாங்க,
        நெஞ்சம் அவள் வாங்க, நீடு புணை வாங்க,
        நேரிழை நின்றுழிக் கண் நிற்ப, நீர் அவன்
        தாழ்வுழி உய்யாது தான் வேண்டும் ஆறு உய்ப்ப; 110


        ஆயத்துடன் நில்லாள் ஆங்கு அவன் பின் தொடரூஉ,
        தாய் அத் திறம் அறியாள், தாங்கி, ‘தனிச் சேறல்;
        ஆயத்தில் கூடு‘ எந்று அரற்றெடுப்பத் தாக்கிற்றே____
        சேய் உற்ற கார் நீர் வரவு.
        ‘நீ தக்காய், தைந் நீர்! நிறம் தெளிந்தாய்‘ என்மாரும், 115


        ‘ "கழுத்து அமை கை வாங்காக் காதலர்ப் புல்ல,
        விழுத் தகை பெறுக!" என வேண்டுதும்‘ என்மாரும்,
        ‘பூ வீழ் அரியின் புலம்பப் போகாது,
        யாம் வீழ்வார், ஏமம் எய்துக!‘ என்மாரும்,
        ‘ "கிழவர் கிழவியர்" என்னாது, ஏழ்காறும், 120


        மழ ஈன்று மல்லற் கேள் மன்னுக!" என்மாரும்_____


        ஒருவன் உவந்தவை காட்டுதல்


        ‘கண்டார்க்குத் தாக்கு அணங்கு, இக் காரிகை; காண்மின்:
        பண்டாரம், காமன் படை, உவள் கண்; காண்மின்:
        நீல் நெய் தாழ் கோதையவர் விலக்க நில்லாது,
        பூ ஊது வண்டினம் யாழ் கொண்ட கொளை கேண்மின்: 125


        கொளைப் பொருள் தெரிதரக் கொளுத்தாமல், குரல் கொண்ட
        கிளைக்கு உற்ற உழைச் சுரும்பின் கேழ் கெழு பாலை இசை ஒர்மின்:
        பண் கண்டு திறன் எய்தாப் பண் தாளம் பெறப் பாடி,
        கொண்ட இன் இசைத் தாளம் கொளை சீர்க்கும் விரித்து ஆடும்
        தண் தும்பியினம் காண்மின்: தான் வீழ் பூ நெரித்தாளை 130


        முனை கெழு சின நெஞ்சின் முன் எறிந்து, பின்னும்,
        கனை வரல் ஒரு தும்பி காய் சினத்து இயல் காண்மின்.
        என ஆங்கு________


        தலைமகன் கேட்ப, தோழி வையையை நோக்கிக் கூறுதல்
        இன்ன பண்பின் நின் தைந் நீராடல்_______
        மின் இழை நறு நுதல் மகள் மேம்பட்ட 135


        கன்னிமை கனியாக் கைக்கிளைக் காம
        இன் இயல் மாண் தேர்ச்சி இசை பரிபாடல்_____
        முன் முறை செய் தவத்தின் இம் முறை இயைந்தேம்;
        மறு முறை அமையத்தும் இயைக!
        நறு நீர் வையை நயத் தகு நிறையே! 140


        ----------------------


        12. வையை


        (கார்ப் பருவத்து வையை நீர் விழவணியில் பல் வேறு வகைப்பட்ட இன்பம்
        கூறி, ‘இல் வகைப்பட்ட இன்பத்தை உடைய நின்னையும் நினைத்திலர்‘ என,
        வையையை நோக்கி, தலைமகன் கேட்ப, தோழி இயற்பழித்தது.)


        பாடியவர் :: நல்வழுதியார்
        இசையமைத்தவர் :: நன்னாகனார்
        பண் :: பாலையாழ்


        வையையில் கடல்போல் நீர் பெருகி வருதல்


        வளி பொரு மின்னொடு வான் இருள் பரப்பி,
        விளிவு இன்று, கிளையடு மெல் மலை முற்றி,
        தளி பொழி சாரல் ததர் மலர் தாஅய்;
        ஒளி திகழ் உத்தி உருகெழு நாகம்,
        அகரு, வழை, ஞெமை, ஆரம், இனைய 5


        தகரமும், ஞாழ்லும், தாரமும், தாங்கி,
        நளி கடல் முன்னியது போலும், தீம் நீர்
        வளி வரல் வையை வரவு.


        புனல் வரவு காண மகளிர் சென்ற வகை


        ‘வந்து மதுரை மதில் பொரூஉம், வான் மலர் தாஅய்,
        அம் தண் புனல் வையை யாறு‘ எனக் கேட்டு, 10


        மின் அவிர் ஒளி இழை வேயு மோரும்,
        பொன் அடர்ப் பூம் புனை திருத்துவோரும்,
        அகில்கெழு சாந்தம் மாற்றி ஆற்றப்
        புகைகெழு சாந்தம் பூசுவோரும்,
        கார் கொள் கூந்தல் கதுப்பு அமைப்போரும், 15


        வேர் பிணி பல் மலர் வேயுமோரும்,
        புட்டகம் பொருந்துவ புனைகுவோரும்,
        கட்டிய கயில் அணி காழ் கொள்வோரும்;
        வாச நறு நெய் ஆடி, வான் துகள்
        மாசு அறக் கண்ணாடி வயக்கி, வண்ணமும் 20


        தேசும் ஒளியும் திகழ நோக்கி,
        வாச மணத் துவர் வாய்க் கொள்வோரும்;
        இடு புணர் வளையடு தொடு தோள்வளையார்,
        கட்டு வடக் கழலினர், மட்டு மாலையர்,
        ஓசனை கமழும் வாச மேனியர், 25


        மட மா மிசையோர்,
        பிடிமேல் அன்னப் பெரும் படை அனையோர்______


        நீர் வரவு காணச் சென்ற மைந்தர் செயல்


        கடு மா கடவுவோரும், களிறுமேல் கொள்வோரும்,
        வடி மணி நெடுந் தேர் மா முள் பாய்க்குநரும்,
        விரைபு விரைபு மிகை மிகை ஈண்டி, 30


        ஆடல் தலைத்தலை சிறப்ப, கூடல்
        உரைதர வந்தன்று, வையை நீர்; வையைக்
        கரை தர வந்தன்று, காண்பவர் ஈட்டம்;
        நிவந்தது, நீத்தம் கரைமேலா: நீத்தம்
        கவர்ந்தது போலும், காண்பவர் காதல். 35


        கண்டவர் காணவருவார்க்கு அங்கே தாம் கண்டவற்றைக் கூறல்
        கூடினோர் மொழிகள் முற்றும் கேட்கப்படாமைக்குக் காரணம் உரைத்தல்


        முன் துறை நிறை அணி நின்றவர் மொழி மொழி
        ஒன்று அல, பலபல உடன் எழுந்தன்று; அவை
        எல்லாம் தெரியக் கேட்குநர் யார்? அவை
        கில்லா; கேள்வி கேட்டன சிலசில:
        ஒத்த குழலின் ஒலி எழ முழவு இமிழ் 40


        மத்தரி தடாரி தண்ணுமை மகுளி
        ஒத்து அளந்து; சீர் தூக்கி; ஒருவர் பிற்படார்;
        நித்தம் திகழும் நேர் இறை முன்கையால்
        அத் தக அரிவையார் அளத்தல் காண்மின்.


        கேட்டன கூறல்


        ‘நாணாள்கொல்______தோழி! "நயன் இல் பரத்தையின் 45


        தோள் நலம் உண்டு, துறந்தான்" என, ஒருத்தி
        யாணர் மலி புனல் நீத்தத்து இரும் பிடி
        சேண வெரிநின் சிறந்தானோடு ஏறினாள்,
        நாணுக் குறைவு இலள்; நங்கை மற்று?‘ என்மரும்,
        ‘கோட்டியுள் கொம்பர் குவி முலை நோக்குவோன் 50


        ஓட்டை மனவன்; உரம் இலி‘ என்மரும்,
        ‘சொறிந்ததூஉம் சொற்றதூஉம் பற்றாள்; நிறம் திரிந்தாள்;
        நெஞ்சத்தை நீத்தாள், நெறி செல்வான் பின்: நிறை
        அஞ்சிக் கழியாமோ, அன்பு உற்றால்?‘ என்மரும்,
        ‘பூண் ஆரம் நோக்கிப் புணர் முலை பார்த்தான், உவன்; 55


        நாணாள் அவனை, இந் நாரிகை என்மரும்_____


        கண்டவர் காண வருவார்க்கு உவந்தவற்றைக் காட்டல்


        அமிர்து அன நோக்கத்து அணங்கு ஒருத்தி பார்ப்ப,
        கமழ் கோதை கோலாப் புடைத்து, தன் மார்பில்
        இழையினைக் கை யாத்து, இறுகிறுக்கி வாங்கி,
        ‘பிழையினை என்ன, பிழை ஒன்றும் காணான், 60


        தொழுது பிழை கேட்கும் தூயவனைக் காண்மின்.
        ‘பார்த்தாள், ஒருத்தி நினை என, ‘பார்த்தவளைப்
        பொய்ச் சூளாள் என்பது அறியேன், யான்‘ என்று இரந்து,
        மெய்ச் சூள் உறுவானை, மெலியல், ‘ பொய்ச் சூள்‘ என்று,
        ஒல்லுவ சொல்லாது, உரை வழுவச் சொல்ல; 65


        உறைத்தும் செறுத்தும் உணர்த்துவானைப்
        புல்லாது ஊடிப் புலந்து நின்றவள்
        பூ எழில் வண்ண நீர் பூரித்த வட்டு எறிய,
        வேல் எழில் உண்கண் எறி நோக்கம் பட்ட புண்
        பாய் குருதி சோர, பகை இன்று உளம் சோர, 70


        நில்லாது நீங்கி நிலம் சோர; அல்லாந்து
        மல் ஆர் அகலம் வடு அஞ்சி, மம்மர் கூர்ந்து,
        எல்லாத் துனியும் இறப்ப, தன் காதலன்
        நல் ஏர் எழில் ஆகம் சேர்வித்தல், எஞ்ஞான்றும்
        வல்லதால், வையைப் புனல். 75


        என ஆங்கு______
        மல்லிகை, மௌவல், மணம் கமழ் சண்பகம்,
        அல்லி, கழுநீர், அரவிந்தம், ஆம்பல்,
        குல்லை, வகுளம், குருக்கத்தி, பாதிரி,
        நல் இணர் நாகம், நறவம், சுரபுன்னை, 80


        எல்லாம் கமழும் இரு சார் கரை கலிழ;
        தேறித் தெளிந்து, செறி இருள் மால் மலை;
        பாறைப் பரப்பில் பரந்த சிறை நின்று;
        துறக்கத்து எழிலைத் தன் நீர் நிழல் காட்டும்:
        கார் அடு காலை, கலிழ் செங் குருதித்தே____ 85


        போர் அடு தானையான் யாறு
        சுடு நீர் வினைக் குழையின் ஞாலச் சிவந்த
        கடி மலர்ப் பிண்டி தன் காதில் செரீஇ,
        விடு மலர்ப் பூங் கொடி போல நுடங்கி,
        அடிமேல் அடிமேல் ஒதுங்கி, தொடி முன்கைக் 90


        காரிகை ஆகத் தன் கண்ணி திருத்தினாள்,
        நேர் இறை முன்கை நல்லவள்; கேள் காண்மின்.


        நீர்விழவின் சிறப்பு


        துகில் சேர் மலர் போல், மணி நீர் நிறைந்தன்று ;
        ‘புனல்‘ என, மூதூர் மலிந்தன்று, அவர் உரை ;
        உரையின் உயர்ந்தன்று, கவின் 95


        போர் ஏற்றன்று, நவின்று ; தகரம்
        மார்பு அழி சாந்தின் மணல் அளறு பட்டன்று ;
        துகில் பொசி புனலின், கரை கார் ஏற்றன்று
        விசும்பு கடி விட்டன்று, விழவுப் புனல் ஆங்க.


        வையையை வாழ்த்துதல்


        இன்பமும், கவினும், அழுங்கல் மூதூர்,
        நன்பல நன்பல நன்பல--வையை!--
        நின் புகழ் கொள்ளாது, இம் மலர் தலை உலகே. 100


        -----------------------------


13. திருமால்


        பாடியவர் :: நல்லெழுதியார்
        இசையமைத்தவர் :: பெயர் அறியப்படவில்லை
        பண் :: நோதிறம்


        கடவுள் வாழ்த்து


        திருமாலைத் தொழுவார் பெறும் பேறு


        மணி வரை ஊர்ந்த மங்குல் ஞாயிற்று
        அணி வனப்பு அமைந்த பூந் துகில், புனை முடி,
        இறு வரை இழிதரும் பொன் மணி அருவியின்
        நிறனொடு மாறும் தார், புள்ளுப் பொறி புனை கொடி,
        விண் அளி கொண்ட வியன் மதி அணி கொளத் 5


        தண் அளி கொண்ட அணங்குடை நேமி மால்!
        பருவம் வாய்த்தலின் இரு விசும்பு அணிந்த
        இரு வேறு மண்டிலத்து இலக்கம் போல,
        நேமியும் வளையும் ஏந்திய கையாந்--
        கருவி மின் அவிர் இலங்கும் பொலம் பூண், 10


        அருவி உருவின் ஆரமொடு, அணிந்த நின்
        திரு வரை அகலம் --தொழுவோர்க்கு
        உரிது அமர் துறக்கமும் உரிமை நன்கு உடைத்து.


        எங்குமாய் எல்லாமாய் நிறைந்த பெருமை


        சுவைமை, இசைமை, தோற்றம், நாற்றம், ஊறு,
        அவையும் நீயே, அடு போர் அண்ணால்! 15


        அவைஅவை கொள்ளும் கருவியும் நீயே;
        முந்து யாம் கூறிய ஐந்தனுள்ளும்,
        ஒன்றனில் போற்றிய விசும்பும் நீயே;
        இரண்டின் உணரும் வளியும் நீயே;
        மூன்றின் உணரும் தீயும் நீயே; 20


        நான்கின் உணரும் நீரும் நீயே;
        அதனால், நின் மருங்கின்று--மூ-ஏழ் உலகமும்,
        மூலமும், அறனும், முதன்மையின் இகந்த
        காலமும், விசும்பும், காற்றொடு கனலும் 25


        பல்வேறு தோற்றத்துடன் விளங்கும் ஒரு முதல்வன்


        தன் உரு உறழும் பாற்கடல் நாப்பண்,
        மின் அவிர் சுடர் மணி ஆயிரம் விரித்த
        கவை நா அருந் தலைக் காண்பின் சேக்கைத்
        துளவம் சூடிய அறிதுயிலோனும்--
        மறம் மிகு மலி ஒலி மாறு அடி தானையால், 30


        திறன் இகந்து வரூஉம் அவர் உயிர் அகற்றும்
        விறல் மிகு வலி ஒலி பொலிபு அகழ் புழுதியின்,
        நிறன் உழும் வளை வாய் நாஞ்சிலோனும்--
        நானிலம் துளக்கு அற முழு முதல் நாற்றிய
        பொலம் புனை இதழ் அணி மணி மடற் பேர் அணி 35


        இலங்கு ஒளி மருப்பின் களிறும் -- ஆகி,
        மூஉரு ஆகிய தலைபிரி ஒருவனை!


        புகழ்ந்து போற்றுதல்


        படர் சிறைப் பல் நிறப் பாப்புப் பகையைக்
        கொடியெனக் கொண்ட கோடாச் செல்வனை;
        ஏவல் இன் முது மொழி கூறும், 40


        சேவல் ஓங்கு உயர் கொடிச் செல்வ! நல் புகழவை;
        கார், மலர்ப் பூவை, கடலை, இருள், மணி,
        அவை ஐந்தும் உறழும் அணி கிளர் மேனியை;
        வலம்புரி, வாய்பொழி, அதிர்பு வான், முழக்குச் செல்,
        அவை நான்கும் உறழும்--அருள், செறல், வயின் மொழி; 45


        முடிந்ததும், முடிவதும், முகிழ்ப்பதும், அவை மூன்றும்
        கடந்து, அவை அமைந்த கழலின் நிழலவை;
        இருமை வினையும் இல, ஏத்துமவை;
        ஒருமை வினை மேவும் உள்ளத்தினை;
        அடை இறந்து அவிழ்ந்த வள் இதழ்த் தாமரை-- 50


        அடியும், கையும், கண்ணும், வாயும்;
        தொடியும், உந்தியும், தோள் அணி வலயமும்,
        தாளும், தோளும், எருத்தொடு, பெரியை;
        மார்பும், அல்குலும், மனத்தொடு, பரியை;
        கேள்வியும், அறிவும், அறத்தொடு, நுண்ணியை; 55


        வேள்வியும், மறனும், விருப்பொடு வெய்யை;
        அறாஅ மைந்தின், செறாஅச் செங்கண்,
        செரு மிகு திகிரிச் செல்வ! வெல் போர்
        எரி நகை இடை இடுபு இழைத்த நறுந் தார்ப்
        புரி மலர்த் துழா அய் மேவல் மார்பினோய்!-- 60


        அன்னை எனநினைஇ, நின் அடி தொழுதனெம்;
        பல் மாண் அடுக்க இறைஞ்சினெம் வாழ்த்தினெம்--
        முன்னும் முன்னும் யாம் செய் தவப் பயத்தால்;
        இன்னும் இன்னும் எம் காமம் இதுவே! 64


        ---------------------------


        14. செவ்வேள்


        பாடியவர் :: கேசவனார்
        இசையமைத்தவர் :: கேசவனார்
        பண் :: நோதிறம்


        (பருவன் கண்டு அழிந்த தலைமகள் கேட்ப, முருகவேளைப் பரவுவாளாய், ‘இம்
        பருவத்தே தலைமகன் வரும்‘ என்பதுபடத் தோழி வற்புறுத்தியது.)


        முருகனது குன்றில் கார்காலத் தன்மை மிகுதல்


        கார் மலி கதழ் பெயல் தலைஇ, ஏற்ற
        நீர் மலி நிறை சுனை பூ மலர்ந்தனவே;
        தண் நறுங் கடம்பின் கமழ் தாது ஊதும்
        வண்ண வண்டு இமிர் குரல் பண்ணை போன்றனவே;
        அடியுறைமகளிர் ஆடும் தோளே, 5


        நெடு வரை அடுக்கத்து வேய், போன்றனவே;
        வாகை ஒண் பூப் புரையும் முச்சிய
        தோகை ஆர் குரல் மணந்து தணந்தோரை,
        ‘நீடன்மின் வாரும்‘ என்பவர் சொல் போன்றனவே;
        நாள் மலர்க் கொன்றையும் பொலந் தார் போன்றன; 10


        வெல் இணர் வேங்கை வியல் அறைத் தாயின,
        அழுகை மகளிர்க்கு உழுவை செப்ப;
        நீர் அயல் கலித்த நெரி முகைக் காந்தள்
        வார் குலை அவிழ்ந்த வள் இதழ் நிரைதொறும்,
        விடு கொடிப் பிறந்த மென் தகைத் தோன்றிப் 15


        பவழத்து அன்ன வெம் பூத் தாஅய்,
        கார் மலிந்தன்று, நின் குன்று போர் மலிந்து,


        முருகனைப் புகழ்ந்து போற்றுதல்


        சூர் மருங்கு அறுத்த சுடர்ப் படையோயே!
        கறை இல் கார் மழை பொங்கி அன்ன
        நறையின் நறும் புகை நனி அமர்ந்தோயே! 20


        அறு முகத்து ஆறு-இரு தோளால் வென்றி
        நறு மலர் வள்ளிப் பூ நயந்தோயே!
        கெழீஇக் கேளிர் சுற்ற, நின்னை
        எழீஇப் பாடும் பாட்டு அமர்ந்தோயே!
        பிறந்த ஞான்றே, நின்னை உட்கிச் 25


        சிறந்தோர் அஞ்சிய சீர் உடையோயே!
        இரு பிறப்பு, இரு பெயர், ஈர நெஞ்சத்து,
        ஒரு பெயர், அந்தணர் அறன் அமர்ந்தோயே!--


        விண்ணப்பம்


        அன்னை ஆகலின், அமர்ந்து யாம் நின்னை,
        துன்னித் துன்னி, வழிபடுவதன் பயம்
        இன்னும் இன்னும் அவை ஆகுக--
        தொன் முதிர் மரபின் நின் புகழினும் பலவே! 32


        ----------------------------------


        15. திருமால்
        கடவுள் வாழ்த்து


        பாடியவர் :: இளம்பெருவழுதியார்
        இசையமைத்தவர் :: மருத்துவன் நல்லச்சுதனார்
        பண் :: நோதிறம்


        திருமாலிருங்குன்றத்தின் சிறப்பு


        புல வரை அறியாப் புகழொடு பொலிந்து,
        நில வரைத் தாங்கிய நிலைமையின் பெயராத்
        தொலையா நேமி முதல், தொல் இசை அமையும்
        புலவர் ஆய்பு உரைத்த புனை நெடுங் குன்றம்
        பல; எனின், ஆங்கு-அவை பலவே: பலவினும், 5


        நிலவரை ஆற்றி, நிறை பயன் ஒருங்கு உடன்
        நின்று பெற நிகழும் குன்று--அவை சிலவே:
        சிலவினும் சிறந்தன, தெய்வம் பெட்புறும்
        மலர் அகல் மார்பின் மை படி குடுமிய
        குல வரை சிலவே: குல வரை சிலவினும் 10


        சிறந்தது--கல் அறை கடாம் கானலும் போலவும்,
        புல்லிய சொல்லும் பொருளும் போலவும்,
        எல்லாம் வேறு வேறு உருவின் ஒரு தொழில் இருவர்த்
        தாங்கும் நீள் நிலை ஓங்கு இருங்குன்றம்.
        நாறு இணர்த் துழாயோன் நல்கின் அல்லதை 15


        ஏறுதல் எளிதோ, வீறு பெறு துறக்கம்?
        அரிதின் பெறு துறக்கம் மாலிருங்குன்றம்
        எளிதின் பெறல் உரிமை ஏத்துகம், சிலம்ப.


        ‘திருமால் பலராமனுடன் அமர்ந்துள்ள நிலை நினைந்து ஏத்துகா எனல்


        அரா அணர் கயந் தலைத் தம்முன் மார்பின்
        மரா மலர்த்தாரின் மாண் வரத் தோன்றி, 20


        அலங்கும் அருவி ஆர்த்து இமிழ்பு இழிய,
        சிலம்பாறு அணிந்த, சீர் கெழு திருவின்
        சோலையடு தொடர் மொழி மாலிருங்குன்றம்--
        தாம் வீழ் காமம் வித்துபு விளைக்கும்--
        நாமத் தன்மை நன்கனம் படி எழ, 25


        யாமத் தன்மை இவ் ஐ இருங்குன்றத்து,
        மன் புனல் இள வெயில் வளாவ இருள் வளர்வென,
        பொன் புனை உடுக்கையோன் புணஎந்து அமர் நிலையே
        நினைமின், மாந்தீர்! கேண்மின், கமழ் சீர்!


        மாயோனை ஒத்த நிலையுடைத்து திருமாலிருஞ்சோலைக் குன்றம்


        சுனையெலாம் நீலம் மலர, சுனை சூழ் 30


        சினையெலாம் செயலை மலர, காய் கனி
        உறழ, நனை வேங்கை ஒள் இணர் மலர,
        மாயோன் ஒத்த இன் நிலைத்தே.


        சென்று தொழ மாட்டாதார் அம் மலையைக் கண்டு தொழுக எனல்


        சென்று தொழுகல்லீர்! கண்டு பணிமின்மே--
        இருங்குன்று என்னும் பெயர் பரந்ததுவே 35


        பெருங் கலி ஞாலத்துத் தொன்று இயல் புகழது
        கண்டு, மயர் அறுக்கும் காமக் கடவுள்.


        குன்றத்தில் பிறக்கும் ஓசைகள்


        மக முயங்கு மந்தி வரைவரை பாய,
        முகிழ் மயங்கு முல்லை முறை நிகழ்வு காட்ட,
        மணி மருள் நல் நீர்ச் சினை மடமயில் அகவ, 40


        குருகு இலை உதிர, குயிலினம் கூவ,
        பகர் குழல் பாண்டில் இயம்ப அகவுநர்
        நா நவில் பாடல் முழவு எதிர்ந்தன்ன,
        சிலம்பின் சிலம்பு இசை ஓவாது--ஒன்னார்க்
        கடந்து அட்டான் கேழ் இருங்குன்று. 45


        குன்றத்தானைச் சுற்றம் புடை சூழப் போற்றுமின்


        தையலவரொடும், தந்தாரவரொடும்,
        கைம் மகவோடும், காதலவரொடும்,
        தெய்வம் பேணித் திசை தொழுதனிர் செல்மின்--
        புவ்வத் தாமரை புரையும் கண்ணன்,
        வௌவல் கார் இருள் மயங்கு மணி மேனியன், 50


        எவ்வயின் உலகத்தும் தோன்றி, அவ் வயின்
        மன்பது மறுக்கத் துன்பம் களைவோன்
        அன்பு-அது மேஎய் இருங்குன்றத்தான்.


        பலதேவ வாசுதேவர்கள் இருவரையும் வாழ்த்துதல்


        கள் அணி பசுந் துளவினவை, கருங் குன்றனையவை;
        ஒள் ஒளியவை, ஒரு குழையவை; 55


        புள் அணி பொலங் கொடியவை;
        வள் அணி வளை நாஞ்சிலவை,
        சலம் புரி தண்டு ஏந்தினவை;
        வலம்புரி வய நேமியவை;
        வரி சிலை வய அம்பினவை; 60


        புகர் இணர் சூழ் வட்டத்தவை; புகர் வாளவை;
        என ஆங்கு-
        நலம் புரீஇ அம் சீர் நாம வாய்மொழி
        இது என உரைத்த[லி]ன், எம் உள் அமர்ந்து இசைத்து, இறை,
        ‘இருங்குன்றத்து அடி உறை இயைக!‘ என,
        பெரும் பெயர் இருவரைப் பரவுதும், தொழுதே. 66


        ---------------------------


        16. வையை


        (காதற் பரத்தையுடன் புனல் ஆடிய தலைமகன் தோழியை வாயில் வேண்ட,
        அவள் புனல் ஆடியவாறு கூறி, வாயில் மறுத்தது.)


        பாடியவர் :: நல்வழிசியார்
        இசையமைத்தவர் :: நல்லச்சுதனார்
        பண் :: நோதிறம்


        வையையில் நீர் வரவு


        கரையே--கை வண் தோன்றல் ஈகை போன்ம் என,
        மை படு சிலம்பின் கறியடும், சாந்தொடும்,
        நெய் குடை தயிரின் நுரையடும், பிறவொடும்,
        எவ் வயினானும்--மீதுமீது அழியும்.
        துறையே--முத்து நேர்பு புணர் காழ், மத்தக நித்திலம், 5


        பொலம் புனை அவிர் இழை, கலங்கல் அம் புனல் மணி
        வலம் சுழி உந்திய, திணை பிரி புதல்வர்
        கயந் தலை முச்சிய முஞ்சமொடு தழீஇ,
        தம்தம் துணையோடு ஒருங்கு உடன் ஆடும்
        தத்து அரிக் கண்ணார் தலைத்தலை வருமே. 10


        செறுவே--விடு மலர் சுமந்து, பூ நீர் நிறைதலின்,
        படு கண் இமிழ் கொளை பயின்றனர் ஆடும்,
        களி நாள் அரங்கின் அணி நலம் புரையும்.
        காவே--சுரும்பு இமிர் தாதொடு தலைத்தலை மிகூஉம்
        நரந்த நறு மலர் நன்கு அளிக்கும்மே-- 15


        கரைபு ஒழுகு தீம் புனற்கு எதிர் விருந்து அயர்வ போல்.
        கான்-அலம் காவும், கயமுன், துருத்தியும், தேன்
        தேன் உண்டு பாடத் திசைதிசைப் பூ நலம்
        பூத்தன்று--வையை வரவு.


        தலைவன் காதற் பரத்தையுடன் கூடி மகிழ, வையையின் வரவு வாய்த்தல்


        கருங்கையின் ஆயத்தார் சுற்றும் எறிந்து, 20


        குரும்பையின் முலைப் பட்ட பூ நீர் துடையாள்,
        பெருந் தகை மீளி வருவானைக் கண்டே,
        இருந் துகில் தானையின் ஒற்றி, ‘பொருந்தலை;
        பூத்தனள்; நீங்கு‘ எனப் பொய் ஆற்றால், தோழியர்--
        தோற்றம் ஓர் ஒத்த மலர் கமழ் தண் சாந்தின் 25


        நாற்றத்தின் போற்றி, நகையடும் போத்தந்து,
        இருங் கடற்கு ஊங்கு இவரும் யாறு எனத் தங்கான்,
        மகிழ, களிப் பட்ட தேன் தேறல் மாற்றி,
        குருதி துடையாக் குறுகி, மரு(வ), இனியர்,
        ‘பூத்தனள் நங்கை; பொலிக!‘ எனநாணுதல் 30


        வாய்த்தன்றால்--வையை வரவு.


        வையை வானக் கங்கையை ஒத்து விளங்குதல்
        மலையின் இழி அருவி மல்கு இணர்ச் சார்ச் சார்க்
        கரை மரம் சேர்ந்து கவினி; மடவார்
        நனை சேர் கதுப்பினுள் தண் போது, மைந்தர்
        மலர் மார்பின் சோர்ந்த மலர் இதழ், தா அய்; 35


        மீன் ஆரம் பூத்த வியன் கங்கை நந்திய
        வானம் பெயர்ந்த மருங்கு ஒத்தல், எஞ்ஞான்றும்,
        தேன் இமிர் வையைக்கு இயல்பு.


        வையைக்கு உரிய இயல்பு


        கள்ளே புனலே புலவி இம் மூன்றினும்,
        ஒள் ஒளி சேய்தா ஒளி கிளர் உண் கண் கெண்டை, 40


        பல் வரி வண்டினம் வாய் சூழ் கவினொடும்,
        வெல் நீர் வீவயின் தேன் சோர, பல் நீர்
        அடுத்துஅடுத்து ஆடுவார்ப் புல்ல, குழைந்து
        வடுப் படு மான்மதச் சாந்து ஆர் அகலத்தான்,
        எடுத்த வேய் எக்கி நூக்கு உயர்பு தாக்கத் 45


        தொடுத்த தேன் சோரும் வரை போலும், தோற்றம்--
        கொடித் தேரான் வையைக்கு இயல்பு.


        தோழி வையையை நோக்கிக் கூறுவாளாய் வாயில் மறுத்தல்


        வரை ஆர்க்கும் புயல்; கரை
        திரை ஆர்க்கும், இத் தீம் புனல்;
        கண்ணியர் தாரர், கமழ் நறுங் கோதையர், 50


        பண்ணிய ஈகைப் பயன் கொள்வான், ஆடலால்
        நாள் நாள், உறையும், நறுஞ் சாந்தும், கோதையும்,
        பூத்த புகையும், அவியும் புலராமை
        மறாஅற்க, வானம்; மலிதந்து நீத்தம்
        வறாஅற்க, வைகை! நினக்கு. 55


        ---------------------------
        17. செவ்வேள்
        கடவுள் வாழ்த்து


        பாடியவர் :: நல்லழிசியார்
        இசையமைத்தவர் :: நல்லச்சுதனார்
        பண் :: நோதிறம்


        மாலைதோறும் பரங்குன்றைப் பரவி உறைபவர்


        தேம் படு மலர், குழை, பூந் துகில், வடி மணி,
        ஏந்து இலை சுமந்து; சாந்தம் விரைஇ,
        விடை அரை அசைத்த, வேலன், கடிமரம்
        பரவினர் உரையடு பண்ணிய இசையினர்,
        விரிமலர் மதுவின் மரன் நனை குன்றத்து-- 5


        கோல் எரி, கொளை, நறை, புகை, கொடி, ஒருங்கு எழ--
        மாலை மாலை, அடி உறை, இயைநர்,
        மேலோர் உறையுளும் வேண்டுநர் யாஅர்?


        மாறுமாறு எழும் பல்வேறு ஓசைகளை உடையது பரங்குன்றம்


        ஒருதிறம், பாணர் யாழின் தீங் குரல் எழ,
        ஒருதிறம், யாணர் வண்டின் இமிர் இசை எழ, 10


        ஒருதிறம், கண் ஆர் குழலின் கரைபு எழ,
        ஒருதிறம், பண் ஆர் தும்பி பரந்து இசை ஊத,
        ஒருதிறம், மண் ஆர் முழவின் இசை எழ,
        ஒருதிறம், அண்ணல் நெடு வரை அருவி நீர் ததும்ப,
        ஒருதிறம், பாடல் நல் விறலியர் ஒல்குபு நுடங்க, 15


        ஒருதிறம், வாடை உளர்வயின் பூங் கொடி நுடங்க,
        ஒருதிறம், பாடினி முரலும் பாலை அம் குரலின்
        நீடுகிளர் கிழமை நிறை குறை தோன்ற,
        ஒருதிறம், ஆடு சீர் மஞ்ஞை அரி குரல் தோன்ற,
        மாறுமாறு உற்றன் போல் மாறு எதிர் கோடல்-- 20


        மாறு அட்டான் குன்றம்--உடைத்து.


        பரங்குன்றிற்கும் கூடாக்கும் இடைப்பட்ட நிலம்


        பாடல் சான்று பல் புகழ் முற்றிய
        கூடலொடு பரங்குன்றின் இடை,
        கமழ் நறுஞ் சாந்தின் அவர்அவர் திளைப்ப,
        நணிநணித்து ஆயினும், சேஎய்ச் சேய்த்து; 25


        மகிழ் மிகு தேஎம் கோதையர் கூந்தல் குஞ்சியின்
        சோர்ந்து அவிழ் இதழின் இயங்கும் ஆறு இன்று.
        வசை நீங்கிய வாய்மையால், வேள்வியால்,
        திசை நாறிய குன்று அமர்ந்து, ஆண்டுஆண்டு
        ஆவி உண்ணும் அகில் கெழு கமழ் புகை 30


        வாய்வாய் மீ போய், உம்பர் இமைபு இறப்ப;
        தேயா மண்டிலம் காணுமாறு இன்று.


        பரங்குன்றின் அலங்காரம்


        வளை முன் கை வணங்கு இறையார்,
        அணை மென் தோள் அசைபு ஒத்தார்
        தார் மார்பின் தகை இயலார், 35


        ஈர மாலை இயல் அணியார்,
        மனம் மகிழ் தூங்குநர் பாய்பு உடன் ஆட,
        சுனை மலர்த் தாது ஊதும் வண்டு ஊதல் எய்தா;
        அனைய, பரங்குன்றின் அணி.


        தெய்வ விழவும் விருந்தயர்வும்


        கீழோர் வயல் பரக்கும், வார் வெள் அருவி பரந்து ஆனாது ஆரோ; 40


        மேலோர் இயங்குதலால், வீழ் மணி நீலம் செறு உழக்கும் அரோ;
        தெய்வ விழவும், திருந்து விருந்து அயர்வும்,
        அவ் வெள் அருவி அணி பரங் குன்றிற்கும்,
        தொய்யா விழுச் சீர் வளம் கெழு வையைக்கும்,
        கொய் உளை மான் தேர்க் கொடித்தேரான் கூடற்கும், 45


        கை ஊழ் தடுமாற்றம் நன்று.


        முருகனை எதிர் முகமாக்கி வாழ்த்துதல்


        என ஆங்கு,
        மணி நிற மஞ்ஞை ஓங்கிய புட் கொடி,
        பிணிமுகம் ஊர்ந்த வெல் போர், இறைவ!
        பணி ஒரீஇ, நின் புகழ் ஏத்தி, 50


        அணி நெடிங் குன்றம் பாடுதும்; தொழுதும்;
        அவை யாமும் எம் சுற்றமும் பரவுதும்--
        ஏம வைகல் பெறுக, யாம் எனவே. 53


        --------------------------


        18. செவ்வேள்
        கடவுள் வாழ்த்து


        பாடியவர் :: குன்றம்பூதனார்
        இசையமைத்தவர் :: நல்லச்சுதனார்
        பண் :: காந்தாரம்


        இமயத்தொடு நிகர்க்கும் குன்று


        போர் எதிர்ந்து ஏற்றார் மதுகை மதம் தப,
        கார் எதிர்ந்து ஏற்ற கமஞ் சூல் எழிலிபோல்,
        நீர் நிரந்து ஏற்ற நிலம் தாங்கு அழுவத்து,
        சூர், நிரந்து சுற்றிய, மா தபுத்த வேலோய்! நின்
        சீர் நிரந்து ஏந்திய குன்றொடு நேர் நிரந்து, 5


        ஏறுமாறு ஏற்கும் இக் குன்று.


        தலைமகன் ஊடல் உணர்ப்பிக்கும் திறம்
        ஒள் ஒளி மணிப் பொறி ஆல் மஞ்ஞை நோக்கித் தன்
        உள்ளத்து நினைப்பானைக் கண்டனள், திரு நுதலும்:
        ‘உள்ளியது உணர்ந்தேன்; அ·து உரை இனி, நீ எம்மை
        எள்ளுதல் மறைத்தல் ஓம்பு‘ என்பாளைப் பெயர்த்து, அவன், 10


        ‘காதலாய்! நின் இயல் களவு எண்ணிக் களி மகிழ்
        பேதுற்ற இதலைக் கண்டு, யான் நோக்க, நீ எம்மை
        ஏதிலா நோக்குதி‘ என்று, ஆங்கு உணர்ப்பித்தல்
        ஆய் தேரான் குன்ற இயல்பு.


        பாணனுக்குத் தலைமகனது பரத்தைமை பற்றிக் கூறும் தலைமகளின் கூற்று


        ஐ வளம் பூத்த அணி திகழ் குன்றின்மேல், 15


        மை வளம் பூத்த மலர் ஏர் மழைக் கண்ணார்,
        கை வளம் பூத்த வடு வொடு, காணாய் நீ?
        மொய் வளம் பூத்த முயக்கம், யாம் கைப்படுத்தேம்:
        மெய் வளம் பூத்த விழை தகு பொன் அணி--
        நை வளம் பூத்த நரம்பு இயை சீர்ப் பொய் வளம் 20


        பூத்தன--பாணா! நின் பாட்டு.


        பரங்குன்றத்திலுள்ள அம்பலம்


        தண் தளிர் தருப் படுத்து, எடுத்து உரைஇ,
        மங்குல் மழை முழங்கிய விறல் வரையால்,
        கண் பொருபு சுடர்ந்து, அடர்ந்து, இடந்து,
        இருள் போழும் கொடி மின்னால்-- 25


        வெண் சுடர் வேல் வேள்! விரை மயில் வேல் ஞாயிறு!--நின்
        ஒண் சுடர் ஓடைக் களிறு ஏய்க்கும் நின் குன்றத்து,
        எழுது எழில் அம்பலம் காமவேள் அம்பின்
        தொழில் வீற்றிருந்த நகர்.


        குன்றத்துக் காட்சிகள்


        ஆர் ததும்பும் அயில் அம்பு நிறை நாழி-- 30


        சூர் ததும்பும் வரைய காவால்,
        கார் ததும்பு நீர் ததும்புவன சுனை,
        ஏர் ததும்புவன பூ அணி செறிவு,
        போர் தோற்றுக் கட்டுண்டார் கை போல்வ--கார் தோற்றும்
        காந்தள், செறிந்த கவின், 35


        கவின் முகை, கட்டு அவிழ்ப்ப, தும்பி; கட்டு யாழின்
        புரி நெகிழ்ப்பார் போன்றன கை.
        அச்சிரக்கால் ஆர்த்து--அணி மழை--கோலின்றே,
        வச்சிரத்தான் வானவில்லு.


        குன்றத்தின் சிறப்பு


        வில்லுச் சொரி பகழியின், மென் மலர் தாயின-- 40


        வல்லுப் போர் வல்லாய்! மலைமேல் மரம்.
        வட்டு உருட்டு வல்லாய்! மலைய--நெட்டுருட்டுச்
        சீர் ததும்பும் அரவமுடன் சிறந்து,
        போர் ததும்பும் அரவம் போல்,
        கருவி ஆர்ப்ப, கருவி நின்றன--குன்றம். 45


        அருவி ஆர்ப்ப, முத்து அணிந்தன, வரை;
        குருவி ஆர்ப்ப, குரல் குவிந்தன, தினை;
        எருவை கோப்ப, எழில் அணி திருவில்
        வானில் அணித்த, வரி ஊதும் பல் மலரால்,
        கூனி வளைத்த--சுனை, 50


        முருகவேளை வாழ்த்துதல்


        புரி உறு நரம்பும் இயலும் புணர்ந்து,
        சுருதியும் பூவும் சுடரும் கூடி,
        எரி உருகு அகிலோடு ஆரமும் கமழும்,
        செரு வேற் தானைச் செல்வ! நின் அடி உறை,
        உரிதினின் உறை பதிச் சேர்ந்தாங்கு,
        பிரியாது இருக்க--எம் சுற்றமோடு உடனே! 56


        -----------------------


        19. செவ்வேள்
        கடவுள் வாழ்த்து


        பாடியவர் :: நப்பண்ணனார்
        இசையமைத்தவர் :: மருத்துவன் நல்லச்சுதனார்
        பண் :: காந்தாரம்


        வள்ளியை முருகன் வதுவை கொண்டது


        நில வரை அழுவத்தான் வான் உறை புகல் தந்து,
        புல வரை அறியாத புகழ் பூத்த கடம்பு அமர்ந்து,
        ‘அரு முனி மரபின் ஆன்றவர் நுகர்ச்சி மன்
        இரு நிலத்தோரும் இயைக!‘ என, ஈத்த நின்
        தண் பரங்குன்றத்து, இயல் அணி, நின் மருங்கு 5


        சாறு கொள் துறக்கத்தவளடு
        மாறு கொள்வது போலும், மயிற்கொடி வதுவை.


        கூடலார் பரங்குன்றை நோக்கி விடியலில் யாத்திரை செய்கின்ற வழி


        புலத்தினும் போரினும் போர் தோலாக் கூடல்,
        கலப்போடு இயைந்த இரவுத் தீர் எல்லை,
        அறம் பெரிது ஆற்றி, அதன் பயன் கொண்மார், 10


        சிறந்தோர் உலகம் படருநர் போல,
        உரி மாண் புனை கலம் ஒண் துகில் தாங்கி,
        புரி மாண் புரவியர், போக்கு அமை தேரர்,
        தெரி மலர்த் தாரர், தெரு இருள் சீப்ப, நின்
        குன்றொடு கூடல் இடையெல்லாம் ஒன்றுபு-- 15


        நேர் பூ நிறை பெய்து இரு நிலம் பூட்டிய
        தார் போலும், மாலைத் தலை நிறையால்--தண் மணல்
        ஆர் வேலை யாத்திரை செல் யாறு.


        பாண்டியன் தன் பரிவாரங்களுடன் பரங்குன்றை வலம் வரும் காட்சி


        சுடரொடு சூழ்வரு தாரகை மேருப்
        புடை வரு சூழல்--புலம் மாண் வழுதி 20


        மட மயில் ஓரும் மனையவரோடும்,
        கடன் அறி காரியக் கண்ணவரோடும்--நின்
        சூர் உறை குன்றின் தட வரை ஏறி மேல்
        பாடு வலம் திரி பண்பின்-- பழ மதிச்
        சூடி அசையும் சுவல்மிசைத் தானையின், 25


        பாடிய நாவின், பரந்த உவகையின்,
        நாடும் நகரும் அடைய அடைந்தனைத்தே,
        படு மணி யானை நெடியாய்! நீ மேய
        கடி நகர் சூழ் நுவலுங்கால்.


        குன்றின் கீழுள்ள இடை நிலம் பாசறையை ஒத்து விளங்கியமை


        தும்பி தொடர் கதுப்ப தும்பி தொடர் ஆட்டி, 30


        வம்பு அணி பூங் கயிறு வாங்கி, மரன் அசைப்பார்--
        வண் தார்ப் புரவி வழி நீங்க வாங்குவார்;
        திண் தேர் வழியின் செல நிறுப்பார்--கண்டக்
        கரும்பு கவழம் மடுப்பார்; நிரந்து
        பரி நிமிர் தானையான் பாசறை நீர்த்தே, 35


        குருகு எறி வேலோய்! நின் குன்றக் கீழ் நின்ற
        இடை நிலம்: யாம் ஏத்தும் ஆறு!


        மலைச் சிறப்பு - வழுதியுடன் ஏறியோர் கண்டவை


        குரங்கு அருந்து பண்ணியம் கொடுப்போரும்,
        கரும்பு கருமுகக் கணக்கு அளிப்போரும்,
        தெய்வப் பிரமம் செய்குவோரும், 40


        கை வைத்து இமிர்பு குழல் காண்குவோரும்,
        யாழின் இளி குரல் சமம் கொள்வோரும்,
        வேள்லியின் அழகு இயல் விளம்புவோரும்;
        கூர நாண் குரல் கொம்மென ஒலிப்ப,
        ஊழ் உறமுரசின் ஒலி செய்வோரும்; 45


        என்றூழ் உற வரும் இரு சுடர் நேமி
        ஒன்றிய சுடர்நிலை உள்படுவோரும்;
        ‘இரதி காமன், இவள் இவன்‘ எனாஅ,
        விரகியர் வினவ, வினா இறுப்போரும்;
        ‘இந்திரன், பூசை; இவள் அகலிகை; இவன் 50


        சென்ற கவுதமன்; சினன் உறக் கல் உரு
        ஒன்றிய படி இது‘ என்று உரை செய்வோரும்:
        இன்ன பலபல எழுத்து நிலை மண்டபம்,
        துன்னுநர் சுட்டவும், சுட்டு அறிவுறுத்தவும்,
        நேர் வரை விரி அறை வியல் இடத்து இழைக்கச் 55


        சோபன நிலையது--துணி பரங்குன்றத்து
        மாஅல் முருகன் மாட மருங்கு.


        குன்றில் சுற்றத்தாரை விட்டுப் பிரிந்த சிறுமி


        பிறந்த தமரின் பெயர்ந்து, ஒரு பேதை,
        பிறங்கல் இடைஇடைப் புக்குப் பிறழ்ந்து, ‘யான்
        வந்த நெறியும் மறந்தேன்; சிறந்தவர் 60


        ஏஎ, ஓஒ!‘ என விளி ஏற்பிக்க,
        ‘ஏஎ, ஓஒ‘ என்று ஏலா அவ் விளி
        அவ் இசை முழை ஏற்று அழைப்ப, அழைத்துழிச்
        செல்குவள் ஆங்குத் தமர்க் காணாமை
        மீட்சியும், கூஉக் கூஉ மேவும் மடமைத்தே-- 65


        வாழ்த்து உவப்பான் குன்றின் வகை.


        இள மகளிரின் மருட்சி


        நனி நுனி நயவரு சாய்ப்பின் நாறு இணர்ச்
        சினை போழ் பல்லவன் தீம் சுனை உதிர்ப்ப,
        உதிர்த்த சுனையின் எடுத்த தலைய
        அலர் முகிழ் உற, அவை கிடப்ப, 70


        ‘தெரி மலர், நனை, உறுவ,
        ஐந் தலை அவிர் பொறி அரவம்; மூத்த
        மைந்தன்; அருகு ஒன்று மற்று-இளம் பார்ப்பு‘ என
        ஆங்கு இள மகளிர் மருள-- பாங்கர்,


        குன்றம் விடியல் வானம் போலப் பொலிதல்


        பசும்பிடி இள முகிழ், நெகிழ்ந்த வாய் ஆம்பல், 75


        கைபோல் பூத்த கமழ் குலைக் காந்தள்,
        எருவை நறுந் தோடு, எரி இணர் வேங்கை,
        உருவம் மிகு தோன்றி, ஊழ் இணர் நறவம்,
        பருவம் இல் கோங்கம், பகை மலர் இலவம்;
        நிணந்தவை, கோத்தவை, நெய்தவை, தூக்க 80


        மணந்தவை, போல, வரை மலை எல்லாம்
        நிறைந்தும், உறழ்ந்தும், நிமிர்ந்தும், தொடர்ந்தும்;
        விடியல் வியல் வானம் போலப் பொலியும்--
        நெடியாய்! நின் குன்றின்மிசை.


        கன்னிமை கனிந்தாரும் மணமான மகளிரும்


        தாம் செய்யும் பூசையில் யானையின் மிச்சிலை உண்ணுதல்
        நின யானைச் சென்னி நிறம் குங்குமத் தால் 85


        புனையா, பூ நீர் ஊட்டி, புனை கவரி சார்த்தா.
        பொற் பவழப் பூங் காம்பின் பொற்குடை ஏற்றி,
        மலிவுடை உள்ளத்தான் வந்து செய் வேள்வியுள்,
        பல் மணம் மன்னு பின் இருங் கூந்தலர்,
        கன்னிமை கனிந்த காலத்தார், நின் 90


        கொடி ஏற்று வாரணம் கொள் கவழ மிச்சில்--
        மறு அற்ற மைந்தர் தோள் எய்தார்; மணந்தார்
        முறுவல் தலையளி எய்தார்--நின் குன்றம்
        குறுகிச் சிறப்பு உணாக்கால்.


        முருகப் பெருமானை வாழ்த்துதல்


        குறப் பிணாக் கொடியைக் கூடியோய்! வாழ்த்துச் 95


        சிறப்பு உணாக் கேட்டி செவி.
        உடையும் ஒலியலும் செய்யை; மற்று ஆங்கே
        படையும் பவழக் கொடி நிறம் கொள்ளும்;
        உருவும் உருவத் தீ ஒத்தி; முகனும்
        விரி கதிர் முற்றா விரி சுடர் ஒத்தி; 100


        எவ்வத்து ஒவ்வா மா முதல் தடிந்து,
        தெவ்வுக் குன்றத்துத் திருந்து வேல் அழுத்தி,
        அவ் வரை உடைத்தோய்! நீ இவ் வரை மருங்கில்
        கடம்பு அமர் அணி நிலை பகர்ந்தேம்;
        உடங்கு அமர் ஆயமொடு ஏத்தினம், தொழுதே! 105


        ---------------------------------


        20. வையை


        (பருவ வலின்கண் தலைமகளது ஆற்றாமை கண்டு, தூது விடச் சென்ற பாணன்
        தலைமகற்குக் கார்ப் பருவமும் வையை நீர் விழவணியும் கூறியது)


        பாடியவர் :: நல்லந்துவனார்
        இசையமைத்தவர் :: நல்லச்சுதனார்
        பண் :: காந்தாரம்


        புதுப் புனலையும் பல வகை மணங்களையும் உடன்கொண்டு வையை வருதல்


        கடல் குறைபடுத்த நீர் கல் குறைபட எறிந்து,
        உடல் ஏறு உருமினம் ஆர்ப்ப, மலை மாலை
        முற்றுபு முற்றுபு, பெய்து--சூல் முதிர் முகில்--
        பொருது இகல் புலி போழ்ந்த பூ நுதல் எழில் யானைக்
        குருதிக் கோட்டு அழி கறை தெளி பெறக் கழீஇயின்று. 5


        காலைக் கடல் படிந்து, காய் கதிரோன் போய வழி
        மாலை மலை மணந்து, மண் துயின்ற கங்குலான்
        வான் ஆற்றும் மழை தலைஇ; மரன் ஆற்றும் மலர் நாற்றம்,
        தேன் ஆற்றும் மலர் நாற்றம், செறு வெயில் உறு கால
        கான் ஆற்றும் கார் நாற்றம், கொம்பு உதிர்த்த கனி நாற்றம்; 10


        தான், நாற்றம் கலந்து உடன் தழீஇ வந்து, தரூஉம், வையை.


        புதுப் புனலாட வைகறையில் மைந்தரும் மகளிரும் சென்ற வசை


        தன் நாற்றம் மீது, தடம் பொழில் தான், யாற்று
        வெந் நாற்று வேசனை நாற்றம் குதுகுதுப்ப,
        ஊர்ஊர் பறை ஒலி கொண்டன்று; உயர் மதிலில்
        நீர் ஊர் அரவத்தால் துயில் உணர்பு எழீஇ, 15


        திண் தேர்ப் புரவி வங்கம் பூட்டவும்,
        வங்கப் பாண்டியில் திண் தேர் ஊரவும்,
        வயமாப் பண்ணுந மதமாப் பண்ணவும்,
        கயமாப் பேணிக் கலவாது ஊரவும்,
        மகளிர் கோதை மைந்தர் புனையவும், 20


        மைந்தர் தண் தார் மகளிர் பெய்யவும்,
        முந்துறல் விருப்பொடு முறை மறந்து அணிந்தவர்,
        ஆடுவார் பொய்தல் அணி வண்டு இமிர் மணல்
        கோடு ஏறு எருத்தத்து இரும் புனலில் குறுகி,
        மாட மறுகின் மருவி மறுகுற, 25


        கூடல் விழையும் தகைத்து--தகை வையை.


        தலைமகனது காதற்பரத்தையைத் தோழியர் கண்ட காலத்து நேர்ந்த நிகழ்ச்சி


        புகை வகை தைஇயினார் பூங் கோதை நல்லார்,
        தகை வகை தைஇயினார் தார்;
        வகைவகை தைஇயினார் மாலை, மிகமிகச்
        சூட்டும் கன்ணியும் மோட்டு வலையமும் 30


        இயல் அணி, அணி நிற்ப ஏறி; அமர் பரப்பின்
        அயல் அயல் அணி நோக்கி--ஆங்கு ஆங்கு வருபவர்
        இடு வளை ஆரமோடு ஈத்தான் உடனாக,
        கெடு வளை பூண்டவள் மேனியில் கண்டு,
        நொந்து, ‘அவள் மாற்றாள் இவள்‘ என நோக்க, 35


        தலைமகனது முகமாற்றமும், கூட்டத்துள் பரத்தை மறைதாம்


        தந்த கள்வன் சமழ்ப்பு முகம் காண்மின்;
        செருச் செய்த வாளி சீற்றத்தவை அன்ன
        நேர் இதழ் உண்கணார் நிரை காடாக,
        ஓடி ஒளித்து, ஒய்யப் போவாள் நிலை காண்மின்.


        தன்னைத் தொடர்ந்த ஆயத்தாரோடு பரத்தை உரைத்தல்


        என--ஆங்கு, 40


        ஒய்யப் போவாளை, ‘உறழ்த்தோள் இவ் வாணுதல்‘
        வையை மடுத்தால் கடல் எனத் தெய்ய
        நெறி மணல் நேடினர் செல்ல, சொல் ஏற்று,
        ‘செறி நிரைப் பெண்‘ --வல் உறழ்பு--‘யாது தொடர்பு?‘ என்ன
        மறலினாள், மாற்றாள் மகள். 45


        தலைமகளின் திகைப்பு


        வாய் வாளா நின்றாள்,
        செறிநகை சித்தம் திகைத்து.


        ஆயத்தார் பரத்தையை நோக்கி வைது உரைத்தல்


        ஆயத்து ஒருத்தி, அவளை, ‘அமர் காமம்
        மாயப் பொய் கூட்டி மயக்கும் விலைக் கணிகை!
        பெண்மைப் பொதுமைப் பிணையிலி! ஐம் புலத்தைத் 50


        துற்றவ துற்றும் துணை இதழ் வாய்த் தொட்டி!
        முற்றா நறு நறா மொய் புனல் அட்டி,
        காரிகை நீர் ஏர் வயல், காமக் களி நாஞ்சில்,
        மூரி தவிர முடுக்கு முது சாடி!
        மட மதர் உண்கண் கயிறாக வைத்துத் 55


        தட மென் தோள் தொட்டு, தகைத்து, மட விரலால்
        இட்டார்க்கு யாழ் ஆர்த்தும் பாணியில், எம் இழையைத்
        தொட்டு, ஆர்த்தும் இன்பத் துறைப் பொதுவி! கெட்டதைப்
        பொய்தல் மகளிர் கண் காண இகுத்தந்து, இவ்
        வையைத் தொழுவத்துத் தந்து, வடித்து, இடித்து, 60


        மத்திகை மாலையா மோதி, அவையத்துத்
        தொடர்ந்தேம்--எருது தொழில் செய்யாது ஓட
        விடும் கடன் வேளாளர்க்கு இன்று-படர்ந்து, யாம்,
        தன் மார்பம் தண்டம் தரும் ஆரத்தாள் மார்பும்,
        நின் மார்பும், ஓர் ஒத்த நீர்மைய கொல்?‘ என்னாமுன்-- 65


        பரத்தை ஏசுதலைக் கண்ட முதுமகளிர் கூற்று


        தேடினாள் ஏச, சில மகளிர் மற்று அதற்கு
        ஊடினார், வையையகத்து,
        ‘சிந்திக்க தீரும் பிணியாட் செறேற்க;
        மைந்து உற்றாய், வெஞ் சொல்; மட மயிற் சாயலை
        வந்திக்க வார்‘ என --- ‘மனத் தகக நோய் இது; 70


        பரத்தையின் பதில் உரை


        வேற்றாரை வேற்றார் தொழுதல் இளிவரவு;
        போற்றாய் காண், அன்னை! புரையோய்! புரை இன்று,
        மாற்றாளை மாற்றாள் வரவு.‘


        தலைவி கூற்று


        ‘அ... சொல் நல்லவை நாணாமல்
        தந்து முழவின் வருவாய்! நீ வாய்வாளா; 75


        எந்தை எனக்கு ஈத்த இடு வளை, ஆரப் பூண்
        வந்த வழி நின்பால் மாயக் களவு அன்றேல்,
        தந்தானைத் தந்தே, தருக்கு.‘


        பரத்தையின் மறுமொழி


        மாலை அணிய விலை தந்தான்; மாதர் நின்
        கால சிலம்பும் கழற்றுவான்; சால, 80


        அதிரல் அம் கண்ணி! நீ அன்பன் எற்கு அன்பன்;
        கதுவாய்; அவன் கள்வன்; கள்வி நான் அல்லேன்.‘
        என ஆங்கு--


        கண்டார் சிலருடைய கூற்று


        பரத்தையை நோக்கி உரைத்தல்
        வச்சிய மானே! மறலினை மாற்று; உமக்கு
        நச்சினார் ஈபவை நாடு அறிய நும்மவே. 85


        தலைமகளுக்கு முனிவி நீங்க உரைத்தல்


        சேக்கை இனியார்பால் செல்வான் மனையாளால்
        காக்கை கடிந்து ஒழுகல் கூடுமோ? கூடா;
        தகவுடை மங்கையர் சான்றாண்மை சான்றார்
        இகழினும், கேள்வரை ஏத்தி இறைஞ்சுவார்;
        நிகழ்வது அறியாது--நில்லு நீ, நல்லாய்! 90


        ‘மகளிரை மைந்துற்று அமர்பு உற்ற மைந்தர்
        அகலம் கடிகுவேம்‘ என்பவை யார்க்கானும்
        முடி பொருள் அன்று--முனியல்!
        கட வரை நிற்குமோ காமம்? கொடி இயலாய்!‘
        வையை நீர் மலர்களுடன் வந்து கூடல் மதிலின்
        கருங்கை வழியே பாயும் காட்சி
        என--ஆங்கு 95


        இன்ன துணியும் புலவியும் ஏற்பிக்கும்,
        தென்னவன் வையைச் சிறப்பு,
        கொடி இயலார் கைபோல் குவிந்த முகை,
        அரவு உடன்றவைபோல் விரிந்த குலை,
        குடை விரிந்தவை போலக் கோலும் மலர், 100


        சுனை கழிந்து தூங்குவன நீரின் மலர்,
        சினை விரிந்து உதிர்ந்த வீ, புதல் விரி போதொடும்,
        அருவி சொரிந்த திரையின் துரந்து;
        நெடு மால் கருங்கை நடு வழிப் போந்து--
        கடு மா களிறு அணைத்துக் கைவிடு நீர் போலும்-- 105


        நெடு நீர் மலி புனல், நீள் மாடக் கூடல்
        கடி மதில் பெய்யும் பொழுது.


        பிரிந்தாரைக் கூட்டுவித்தல் வையைக்கு இயல்பு


        நாம் அமர் உடலும் நட்பும், தணப்பும்,
        காமமும் கள்ளும் கலந்து உடன் பாராட்ட,
        தாம் அமர் காதலரொடு ஆடப் புணர்வித்தல்
        பூ மலி வையைக்கு இயல்பு. 111


        ---------------------------------


        21. செவ்வேள்
        கடவுள் வாழ்த்து


        பாடியவர் :: நல்லச்சுதனார்
        இசையமைத்தவர் :: கண்ணகனார்
        பண் :: காந்தாரம்


        பரங்குன்றத்துப் பெருமானைப் பரவுதல்


        ஊர்ந்ததை--எரி புரை ஓடை இடை இமைக்கும் சென்னி,
        பொரு சமம் கடந்த புகழ் சால், வேழம்.
        தொட்டதை--தைப்பு அமை சருமத்தின், தாள் இயை தாமரை
        துப்பு அமை துவர் நீர்த் துறை மறை அழுத்திய,
        வெரிநத் தோலொடு, முழு மயிர் மிடைந்த, 5
        வரி மலி அர உரி வள்பு கண்டன்ன,


        புரி மென் பீலிப் போழ் புனை அடையல்.
        கையதை--கொள்ளாத் தெவ்வர் கொள் மாமுதல் தடிந்து,
        புள்ளடு பெயரிய பொருப்புப் புடை திறந்த வேல்;
        பூண்டதை--சுருளுடை வள்ளி இடை இடுபு இழைத்த 10


        உருள் இணர்க் கடம்பின் ஒன்ணுபடு கமழ் தார்.
        அமர்ந்ததை--புரையோர் நாவில் புகழ் நலம் முற்றி,
        நிரை ஏழ் அடுக்கிய நீள் இலைப் பாலை
        அரை வரை மேகலை, அளி நீர்ச் சூழி,
        தரை விசும்பு உகந்த தண் பரங்குன்றம். 15


        ‘குன்றத்து அடி உறை இயைக!‘ எனப் பரவுதும்--
        வென்றிக் கொடி அணி வெல்வ! நிற் தொழுது.


        பரங்கின்றின்மேல் ஓவியத்தின் அழகு போன்ற காட்சிகள்


        சுடு பொன் ஞெகிழத்து முத்து அரி சென்று ஆர்ப்ப,
        துடியின் அடி பெயர்த்து, தோள் அசைத்துத் தூக்கி,
        அடு நறா மகிழ் தட்ப ஆடுவாள் தகைமையின், 20


        நுனை இலங்கு எ·கெனச் சிவந்த நோக்கமொடு
        துணை அணை கேள்வணைத் துனிப்பவள் நிலையும்;
        நிழல் காண் மண்டிலம் நோக்கி,
        அழல் புனை அவிர் இழை திருத்துவாள் குறிப்பும்;
        பொதிர்த்த முலையிடைப் பூசிக் சந்தனம் 25


        உதிர்த்து, பின் உற ஊட்டுவாள் விருப்பும்;
        பல் ஊழ் இவை இவை நினைப்பின், வல்லோன்
        ஓவத்து எழுது எழில் போலும்--மா தடிந்-
        திட்டோய்! நின் குன்றின்மிசை.


        குன்றத்தில் வேறுபட்ட பல ஒலிகள் ஒருங்கு இசைத்தல்


        மிசை படு சாந்தாற்றி போல, எழிலி 30


        இசை படு பக்கம், இரு பாலும் கோலி,
        விடு பொறி மஞ்ஞை பெயர்பு உடன் ஆட;
        விரல் செறி தூம்பின் விடு துளைக்கு ஏற்ப,
        முரல் குரற் தும்பி அவிழ் மலர் ஊத;
        யாணர் வண்டினம் யாழ் இசை பிறக்க; 35


        பாணி முழவு இசை அருவி நீர் ததும்ப;
        ஒருங்கு பரந்தவை எல்லாம் ஒலிக்கும்-
        இரங்கு முரசினான் குன்று.


        சுனை நீரில் பாய்ந்து ஆடிய காதலர்


        தாழ் நீர் இமிழ் சுனை நாப்பண் குளித்து, அவண்
        மீ நீர் நிவந்த விறலிழை, ‘ கேள்வனை 40


        வேய் நீர் அழுந்து தன் கையின் விடுக என,
        பூ நீர் பெய் வட்டம் எறிய, புணை பெறாது
        அரு நிலை நீரின் அவள் துயர் கண்டு,
        கொழுநன் மகிழ் தூங்கி, கொய் பூம் புனல் வீழ்ந்து,
        தழுவும் தகை வகைத்து--தண் பரங்குன்று. 45


        குன்றத்தில் பலவகை மணத்துடன் வரும் காற்றுக்கள்


        வண்டு ஆர் பிறங்கல் மைந்தர் நீவிய
        தண் கமழ் சாந்தம் தைஇய வளியும்,
        கயல் புரை கண்ணியர் கமழ் துகள் உதிர்த்த
        புயல் புரை கதுப்பகம் உளரிய வளியும்,
        உருள்இணர்க் கடம்பின் நெடுவேட்கு எடுத்த 50


        முருகு கமழ் புகை நுழைந்த வளியும்,
        அசும்பும் அருவி அரு விடர்ப் பரந்த-
        பசும் பூண் சேஎய்!-நின் குன்றம் நன்கு உடைத்து.


        சீர்க்கு இசைய ஆடுபவளது மேனியழகும் கண்ணழகும்


        கண் ஒளிர் திகழ் அடர், இடுசுடர் படர் கொடி மின்னுப் போல்,
        ஒண் நகை தகை வகை நெறிபெற இடைஇடை இழைத்து யாத்த 55


        செண்ணிகைக் கோதை கதுப்போடு இயல,
        மணி மருள் தேன் மகிழ் தட்ப, ஒல்கிப்
        பிணி நெகிழப் பைந் துகில், நோக்கம் சிவப்பு ஊர,
        பூங் கொடி போல நுடங்குவாள், ஆங்குத் தன்
        சீர்தகு கேள்வன் உருட்டும் துடிச் சீரான், 60


        கோடு அணிந்த முத்து ஆரம் ஒல்க ஓசிபவள் ஏர்-
        ஆடை அசைய, அணி அசைய, தான் அசையும்
        வாடை உளர் கொம்பர் போன்ம்.
        வாளி புரள்பவை போலும், துடிச் சீர்க்குத்
        தோள் ஊழ் பெயர்ப்பவள் கண். 65


        முருகவேளை வாழ்த்துதல்


        மாறு அமர் அட்டவை மற வேல் பெயர்ப்பவை;
        ஆறு இரு தோளவை; அறு முகம் விரித்தவை;
        நன்று அமர் ஆயமோடு ஒருங்கு, ‘நின் அடி உறை
        இன்று போல் இயைக!‘ எனப் பரவுதும்-
        ஒன்றார்த் தேய்த்த செல்வ! நிற் தொழுதே. 70




        




        1. இறைவனின் திருவுள்ளம்!
        பாடியவர்:பெருந்தேவனார்.
        பாடப்பட்டோன்: இறைவன்


        கண்ணி கார்நறுங் கொன்றை; காமர்
        வண்ண மார்பின் தாருங் கொன்றை;
        ஊர்தி வால்வெள் ளேறே; சிறந்த
        சீர்கெழு கொடியும் அவ்வேறு என்ப;
        கறைமிடறு அணியலும் அணிந்தன்று; அக்கறை
        மறைநவில் அந்தணர் நுவலவும் படுமே;
        பெண்ணுரு ஒரு திறன் ஆகின்று; அவ்வுருத்
        தன்னுள் அடக்கிக் கரக்கினும் கரக்கும்;
        பிறை நுதல் வண்ணம் ஆகின்று; அப்பிறை
        பதினெண் கணனும் ஏத்தவும் படுமே;
        எல்லா உயிர்க்கும் ஏமம் ஆகிய,
        நீரறவு அறியாக் கரகத்துத்,
        தாழ்சடைப் பொலிந்த அருந்தவத் தோற்கே.


        2. போரும் சோறும்!
        பாடியவர்: முரஞ்சியூர் முடிநாகராயர்.
        பாடப்பட்டோன்: சேரமான் பெருஞ்சோற்று உதியன் சேரலாதன்.
        திணை: பாடாண்.
        துறை: செவியறிவுறூஉ; வாழ்த்தியலும் ஆம்.


        மண் திணிந்த நிலனும்,
        நிலம் ஏந்திய விசும்பும்,
        விசும்பு தைவரு வளியும்
        வளித் தலைஇய தீயும்,
        தீ முரணிய நீரும், என்றாங்கு
        ஐம்பெரும் பூதத்து இயற்கை போலப்
        போற்றார்ப் பொறுத்தலும், சூழ்ச்சியது அகலமும்
        வலியும், தெறலும், அணியும், உடையோய்!
        நின்கடற் பிறந்த ஞாயிறு பெயர்த்தும் நின்
        வெண்தலைப் புணரிக் குடகடல் குளிக்கும்
        யாணர் வைப்பின், நன்னாட்டுப் பொருந!
        வான வரம்பனை! நீயோ, பெரும!
        அலங்குளைப் புரவி ஐவரோடு சினைஇ,
        நிலந்தலைக் கொண்ட பொலம்பூந் தும்பை
        ஈரைம் பதின்மரும் பொருது, களத்து ஒழியப்
        பெருஞ்சோற்று மிகுபதம் வரையாது கொடுத்தோய்!
        பாஅல் புளிப்பினும், பகல் இருளினும்,
        நாஅல் வேத நெறி திரியினும்
        திரியாச் சுற்றமொடு முழுதுசேண் விளங்கி,
        நடுக்கின்றி நிலியரோ அத்தை; அடுக்கத்துச்,
        சிறுதலை நவ்விப் பெருங்கண் மாப்பிணை,
        அந்தி அந்தணர் அருங்கடன் இறுக்கும்
        முத்தீ விளக்கிற், றுஞ்சும்
        பொற்கோட்டு இமயமும், பொதியமும், போன்றே!


        3.வன்மையும் வண்மையும்!
        பாடியவர்: இரும்பிடர்த் தலையார்.
        பாடப்பட்டோன்: பாண்டியன் கருங்கை ஒள்வாள் பெரும்பெயர் வழுதி.
        திணை: பாடாண்.
        துறை : செவியறிவுறூஉ; வாழ்த்தியலும் ஆம்.
        சிறப்பு : இரும்பிடத் தலையாரைப் பற்றிய செய்தி.


        உவவுமதி உருவின் ஓங்கல் வெண்குடை
        நிலவுக்கடல் வரைப்பின் மண்ணகம் நிழற்ற,
        ஏம முரசம் இழுமென முழங்க,
        நேமி யுய்த்த நேஎ நெஞ்சின்,
        தவிரா ஈகைக், கவுரியர் மருக!
        செயிர்தீர் கற்பின் சேயிழை கணவ!
        பொன் னோடைப் புகர் அணிநுதல்
        துன்னருந் திறல் கமழ்கடா அத்து
        எயிரு படையாக, எயிற்கதவு இடாஅக்
        கயிறுபிணிக் கொண்ட கவிழ்மணி மருங்கில்.
        பெருங்கை யானை இரும்பிடர்த் தலையிருந்து
        மருந்தில் கூற்றத்து அருந்தொழில் சாயாக்
        கருங்கை ஒள்வாள் பெரும்பெயர் வழுதி!
        நிலம் பெயரினும், நின்சொற் பெயரல்;
        பொலங் கழற்காற்,புலர் சாந்தின்
        விலங் ககன்ற வியன் மார்ப!
        ஊர் இல்ல, உயவு அரிய,
        நீர் இல்ல, நீள் இடைய,
        பார்வல் இருக்கைக், கவிகண் நோக்கிற்,
        செந்தொடை பிழையா வன்கண் ஆடவர்
        அம்புவிட, வீழ்ந்தோர் வம்பப் பதுக்கைத்
        திருந்துசிறை வளைவாய்ப் பருந்திருந்து உயவும்
        உன்ன மரத்த துன்னருங் கவலை,
        நின்நசை வேட்கையின் இரவலர் வருவர்! அது
        முன்னம் முகத்தின் உணர்ந்து, அவர்
        இன்மை தீர்த்தல் வன்மை யானே.


        4. தாயற்ற குழந்தை!
        பாடியவர்: பரணர்.
        பாடப்பட்டோன் : சோழன் உருவப் ப·றேர் இளஞ்சேட் சென்னி.
        திணை: வஞ்சி. துறை: கொற்ற வள்ளை.
        சிறப்பு : சோழரது படைப் பெருக்கமும், இச் சோழனது வெற்றி மேம்பாடும்.


        வாள்,வலந்தர, மறுப் பட்டன
        செவ் வானத்து வனப்புப் போன்றன!
        தாள், களங்கொளக், கழல் பறைந்தன
        கொல் ஏற்றின் மருப்புப் போன்றன;
        தோல்; துவைத்து அம்பின் துனைதோன்றுவ,
        நிலைக்கு ஒராஅ இலக்கம் போன்றன;
        மாவே, எறிபதத்தான் இடங் காட்டக்,
        கறுழ் பொருத செவ் வாயான்,
        எருத்து வவ்விய புலி போன்றன;
        களிறே, கதவு எறியாச், சிவந்து, உராஅய்,
        நுதி மழுங்கிய வெண் கோட்டான்,
        உயிர் உண்ணும் கூற்றுப் போன்றன;
        நீயே, அலங்கு உளைப் பரீஇ இவுளிப்
        பொலந் தேர்மிசைப் பொலிவு தோன்றி,
        மாக் கடல் நிவந் தெழுதரும்
        செஞ் ஞாயிற்றுக் கவினை மாதோ!
        அனையை ஆகன் மாறே,
        தாயில் தூவாக் குழவி போல,
        ஓவாது கூஉம், நின் உடற்றியோர் நாடே.


        5. அருளும் அருமையும்!
        பாடியவர்: நரிவெரூஉத் தலையார்.
        பாடப்பட்டோன்: சேரமான் கருவூரேறிய ஒள்வாட் கோப்பெருஞ் சேரல்.
        திணை: பாடாண்.
        துறை: வெவியறிவுறூஉ: பொருண் மொழிக் காஞ்சியும் ஆம்.
        சிறப்பு: பார்வையானே நோய் போக்கும் கண்ணின் சக்தி பற்றிய செய்தி.


        எருமை அன்ன கருங்கல் இடை தோறு,
        ஆனிற் பரக்கும் யானைய, முன்பின்,
        கானக நாடனை!நீயோ, பெரும!
        நீயோர் ஆகலின், நின் ஒன்று மொழிவல்;
        அருளும் அன்பும் நீக்கி நீங்கா
        நிரயங் கொள்பவரொடு ஒன்றாது, காவல்,
        குழவி கொள் பவரின், ஓம்புமதி!
        அளிதோ தானே; அது பெறல்அருங் குரைத்தே.


        6. தண்ணிலவும் வெங்கதிரும்!
        பாடியவர்:காரிகிழார்.
        பாடப்பட்டோன் : பாண்டியன் பல்யாகசாலை முதுகுடுமிப் பெருவழுதி.
        திணை: பாடாண். துறை :
        செவியறிவுறூஉ; வாழ்த்தியலும் ஆம்.
        சிறப்பு :பாண்டியனின் மறமாண்பு.


        வாடாஅது பனிபடு நெடுவரை வடக்கும்,
        தெனாஅது உருகெழு குமரியின் தெற்கும்,
        குணாஅது கரைபொரு தொடுகடல் குணக்கும்,
        குடாஅது தொன்றுமுதிர் பொளவத்தின் குடக்கும்,
        கீழது முப்புணர் அடுக்கிய முறைமுதற் கட்டின்
        நீர்நிலை நிவப்பின் கீழும், மேலது
        ஆனிலை உலகத் தானும், ஆனாது,
        உருவும் புகழும் ஆகி, விரிசீர்த்
        தெரிகோல் ஞமன்ன் போல, ஒரு திறம்
        பற்றல் இலியரோ! நின் திறம் சிறக்க!
        செய்வினைக்கு எதிர்ந்த தெவ்வர் தேஎத்துக்,
        கடற்படை குளிப்ப மண்டி, அடர்ப் புகர்ச்
        சிறுகண் யானை செவ்விதின் ஏவிப்,
        பாசவற் படப்பை ஆர்எயில் பலதந்து,
        அவ்வெயில் கொண்ட செய்வுறு நன்கலம்
        பரிசின் மாக்கட்கு வரிசையின் நல்கிப்,
        பணியியர் அத்தை நின் குடையே; முனிவர்
        முக்கண் செல்வர் நகர்வலஞ் செயற்கே!
        இறைஞ்சுக, பெரும! நின் சென்னி; சிறந்த
        நான்மறை முனிவர் ஏந்துகை எதிரே!
        வாடுக, இறைவ நின் கண்ணி! ஒன்னார்
        நாடுசுடு கமழ்புகை எறித்த லானே!
        செலிஇயர் அத்தை, நின் வெகுளி; வால்இழை
        மங்கையர் துனித்த வாள்முகத்து எதிரே!
        ஆங்க, வென்றி எல்லாம் வென்றுஅகத்துஅடக்கிய
        தண்டா ஈகைத் தகைமாண் குடுமி!
        தண்கதிர் மதியம் போலவும், தெறுசுடர்
        ஒண்கதிர் ஞாயிறு போலவும்,
        மன்னிய, பெரும! நீ நிலமிசை யானே!


        7. வளநாடும் வற்றிவிடும்!
        பாடியவர் : கருங்குழல் ஆதனார்.
        பாடப்பட்டோன் : சோழன் கரிகாற் பெருவளத்தான்.
        திணை : வஞ்சி. துறை: கொற்ற
        வள்ளை: மழபுல வஞ்சியும் ஆம்.


        களிறு கடைஇய தாள்,
        கழல் உரீஇய திருந்துஅடிக்,
        கணை பொருது கவிவண் கையால்,
        கண் ஒளிர்வரூஉம் கவின் சாபத்து
        மா மறுத்த மலர் மார்பின்,
        தோல் பெயரிய எறுழ் முன்பின்,
        எல்லையும் இரவும் எண்ணாய், பகைவர்
        ஊர்சுடு விளக்கத்து அழுவிளிக் கம்பலைக்
        கொள்ளை மேவலை; ஆகலின், நல்ல
        இல்ல ஆகுபவால் இயல்தேர் வளவ!
        தண்புனல் பரந்த பூசல் மண் மறுத்து
        மீனின் செறுக்கும் யாணர்ப்
        பயன்திகழ் வைப்பின், பிறர் அகன்றலை நாடே.


        8. கதிர்நிகர் ஆகாக் காவலன்!
        பாடியவர் : கபிலர்.
        பாடப்பட்டோன் : சேரமான் கடுங்கோ வாழியாதன் : சேரமான் செல்வக் கடுங்கோ வாழியாதன் என்பவனும் இவனே.
        திணை : பாடாண். துறை: இயன்மொழி; பூவை நிலையும் ஆம்.


        வையம் காவலர் வழிமொழிந்து ஒழுகப்,
        போகம் வேண்டிப், பொதுச்சொல் பொறாஅது ,
        இடம் சிறிது என்னும் ஊக்கம் துரப்ப,
        ஒடுங்கா உள்ளத்து, ஓம்பா ஈகைக்,
        கடந்து அடு தானைச் சேரலாதனை
        யாங்கனம் ஒத்தியோ? வீங்குசெலல் மண்டிலம்!
        பொழுதுஎன வரைதி; புறக்கொடுத்து இறத்தி;
        மாறி வருதி; மலைமறைந்து ஒளித்தி;
        அகல்இரு விசும்பி னானும்
        பகல்விளங் குதியால் பல்கதிர் விரித்தே.


        9. ஆற்றுமணலும் வாழ்நாளும்!
        பாடியவர் : நெட்டிமையார்.
        பாடப்பட்டோன் : பாண்டியன் பல்யாகசாலை முதுகுடுமிப் பெருவழுதி.
        திணை : பாடாண். துறை :
        இயன்மொழி. குறிப்பு : இதனுடன் காரிகிழாரின் ஆறாவது புறப்பாட்டையும் சேர்த்து ஆய்ந்து, இப் பாண்டியனின் சிறப்பைக் காண்க.


        ‘ஆவும், ஆனியற் பார்ப்பன மாக்களும்,
        பெண்டிரும், பிணியுடை யீரும் பேணித்
        தென்புலம் வாழ்நர்க்கு அருங்கடன் இறுக்கும்
        பொன்போற் புதல்வர்ப் பெறாஅ தீரும்,
        எம்அம்பு கடிவிடுதும், நுன்அரண் சேர்மின்’ என
        அறத்துஆறு நுவலும் பூட்கை, மறத்தின்
        கொல்களிற்று மீமிசைக் கொடிவிசும்பு நிழற்றும்
        எங்கோ, வாழிய குடுமி! தங் கோச்
        செந்நீர்ப் பசும்பொன் வயிரியர்க்கு ஈத்த,
        முந்நீர் விழவின், நெடியோன்
        நன்னீர்ப் ப·றுளி மணலினும் பலவே!


        10. குற்றமும் தண்டனையும்!
        பாடியோர் : ஊன் பொதி பசுங் குடையார்.
        பாடப்பட்டோன் : சோழன் நெய்தலங் கானல் இளஞ்சேட் சென்னி.
        திணை : பாடாண்.
        துறை : இயன்மொழி.


        வழிபடு வோரை வல்லறி தீயே!
        பிறர்பழி கூறுவோர் மொழிதே றலையே;
        நீமெய் கண்ட தீமை காணின்,
        ஒப்ப நாடி அத்தக ஒறுத்தி;
        வந்து, அடி பொருந்தி, முந்தை நிற்பின்,
        தண்டமும் தணிதி, நீ பண்டையிற் பெரிதே;
        அமிழ்துஅட்டு ஆனாக் கமழ்குய் அடிசில்
        வருநர்க்கு வரையா வசையில் வாழ்க்கை
        மகளிர் மலைத்தல் அல்லது, மள்ளர்
        மலைத்தல் போகிய, சிலைத்தார் மார்ப!
        செய்து இரங்காவினைச், சேண்விளங் கும்புகழ்,
        நெய்தருங் கானல் நெடியோய்!
        எய்த வந்தனம்யாம்; ஏத்துகம் பலவே!


        11. பெற்றனர்! பெற்றிலேன்!
        பாடியவர் : பேய்மகள் இளவெயினியார்.
        பாடப்பட்டோன் : சேரமான் பாலை பாடிய பெருங்கடுங்கோ.
        திணை : பாடாண். துறை :பரிசில் கடாநிலை.


        அரி மயிர்த் திரள் முன்கை
        வால் இழை, மட மங்கையர்
        வரி மணற் புனை பாவைக்குக்
        குலவுச் சினைப் பூக் கொய்து
        தண் பொருநைப் புனல் பாயும்
        விண் பொருபுகழ், விறல்வஞ்சிப்
        பாடல் சான்ற விறல்வேந் தனும்மே
        வெப் புடைய அரண் கடந்து,
        துப்புறுவர் புறம்பெற் றிசினே:
        புறம் பொற்ற வய வேந்தன்
        மறம் பாடிய பாடினி யும்மே,
        ஏர் உடைய விழுக் கழஞ்சின்,
        சீர் உடைய இழை பெற்றிசினே!
        இழை பெற்ற பாடி னிக்குக்
        குரல் புணர்சீர்க் கொளைவல்பாண் மகனும்மே.
        என ஆங்கு,
        ஒள்அழல் புரிந்த தாமரை
        வெள்ளி நாரால் பூப்பெற் றிசினே.


        12. அறம் இதுதானோ?
        பாடியவர் : நெட்டிமையார்.
        பாடப்பட்டோன் : பாண்டியன் பல்யாகசாலை முதுகுடுமிப் பெருவழுதி.
        திணை : பாடாண். துறை : இயன்மொழி.


        பாணர் தாமரை மலையவும், புலவர்
        பூநுதல் யானையோடு புனைதேர் பண்ணவும்,
        அறனோ மற்றஇது விறல்மாண் குடுமி!
        இன்னா ஆகப் பிறர் மண் கொண்டு,
        இனிய செய்தி நின் ஆர்வலர் முகத்தே?


        13. நோயின்றிச் செல்க!
        பாடியவர் : உறையூர் ஏணிச்சேரி முடமோசியார்.
        பாடப்பட்டோன் : சோழன் முடித்தலைக் கோப்பெருநற்கிள்ளி.
        திணை : பாடாண். துறை : வாழ்த்தியல்


        ‘இவன் யார்?’ என்குவை ஆயின், இவனே,
        புலிநிறக் கவசம் பூம்பொறி சிதைய,
        எய்கணை கிழித்த பகட்டுஎழில் மார்பின்,
        மறலி அன்ன களிற்றுமிசை யோனே;
        களிறே, முந்நீர் வழங்கு நாவாய் போலவும்,
        பன்மீன் நாப்பண் திங்கள் போலவும்,
        சுறவு இனத்து அன்ன வாளோர் மொய்ப்ப,
        மரீஇயோர் அறியாது, மைந்துபட் டன்றே;
        நோயிலன் ஆகிப் பெயர்கதில் அம்ம!
        பழன மஞ்ஞை உகுத்த பீலி
        கழனி உழவர் சூட்டொடு தொகுக்கும்,
        கொழுமீன், விளைந்த கள்ளின்,
        விழுநீர் வேலி நாடுகிழ வோனே.


        14. மென்மையும்! வன்மையும்!
        பாடியவர் :கபிலர்.
        பாடப்பட்டோன் : சேரமான் செல்வக் கடுங்கோ வாழியாதன்.
        திணை : பாடாண். துறை : இயன்மொழி


        கடுங்கண்ண கொல் களிற்றால்
        காப் புடைய எழு முருக்கிப்,
        பொன் இயல் புனை தோட்டியான்
        முன்பு துரந்து, சமந் தாங்கவும்;
        பார்உடைத்த குண்டு அகழி
        நீர் அழுவம் நிவப்புக் குறித்து,
        நிமிர் பரிய மா தாங்கவும்;
        ஆவம் சேர்ந்த புறத்தை தேர்மிசைச்
        சாப நோன்ஞாண் வடுக்கொள வழங்கவும்;
        பரிசிலர்க்கு அருங்கலம் நல்கவும்; குரிசில்!
        வலிய ஆகும் நின் தாள்தோய் தடக்கை,
        புலவு நாற்றத்த பைந்தடி
        பூ நாற்றத்த புகை கொளீஇ, ஊன்துவை
        கறிசோறு உண்டு வருந்துதொழில் அல்லது
        பிறிதுதொழில் அறியா ஆகலின், நன்றும்
        மெல்லிய பெரும! தாமே, நல்லவர்க்கு
        ஆரணங்கு ஆகிய மார்பின், பொருநர்க்கு
        இருநிலத்து அன்ன நோன்மை
        செருமிகு சேஎய் ! நின் பாடுநர் கையே.


        15. எதனிற் சிறந்தாய்?
        பாடியவர் :கபிலர்.
        பாடப்பட்டோன் : சேரமான் செல்வக் கடுங்கோ வாழியாதன்.
        திணை : பாடாண். துறை : இயன்மொழி


        கடுந்தேர் குழித்த ஞெள்ளல் ஆங்கண்,
        வெள்வாய்க் கழுதைப் புல்லினப் பூட்டிப்,
        பாழ்செய் தனை, அவர் நனந்தலை நல்லெயில்;
        புள்ளினம் இமிழும் புகழ்சால் விளைவயல்,
        வெள்ளுளைக் கலிமான் கவிகுளம்பு உகளத்
        தேர்வழங் கினைநின் தெவ்வர் தேஎத்துத்;
        துளங்கு இயலாற், பணை எருத்தின்,
        பா வடியாற்,செறல் நோக்கின்,
        ஒளிறு மருப்பின் களிறு அவர
        காப் புடைய கயம் படியினை;
        அன்ன சீற்றத்து அனையை; ஆகலின்,
        விளங்கு பொன் எறிந்த நலங்கிளர் பலகையடு
        நிழல்படு நெடுவேல் ஏந்தி ஒன்னார்
        ஒண்படைக் கடுந்தார் முன்புதலைக் கொண்மார்,
        நசைதர வந்தோர் நசைபிறக்கு ஒழிய,
        வசைபட வாழ்ந்தோர் பலர்கொல்? புரையில்
        நற் பனுவல் நால் வேதத்து
        அருஞ் சீர்த்திப் பெருங் கண்ணுறை
        நெய்ம் மலி ஆவுதி பொங்கப், பன்மாண்
        வீயாச் சிறப்பின் வேள்வி முற்றி,
        யூபம் நட்ட வியன்களம் பலகொல்?
        யாபல கொல்லோ? பெரும! வார் உற்று
        விசிபிணிக் கொண்ட மண்கனை முழவின்
        பாடினி பாடும் வஞ்சிக்கு
        நாடல் சான்ற மைந்தினோய்! நினக்கே.


        16. செவ்வானும் சுடுநெருப்பும்!
        பாடியவர்: பாண்டரங் கண்ணனார்.
        பாடப்பட்டோன்: சோழன் இராசசூயம் வேட்ட பெருநற்கிள்ளி.
        திணை: வஞ்சி. துறை; மழபுல வஞ்சி.


        வினை மாட்சிய விரை புரவியடு,
        மழை யுருவின தோல் பரப்பி,
        முனை முருங்கத் தலைச்சென்று, அவர்
        விளை வயல் கவர்பு ஊட்டி
        மனை மரம் விறகு ஆகக்
        கடி துறைநீர்க் களிறு படீஇ
        எல்லுப்பட இட்ட சுடுதீ விளக்கம்
        செல்சுடர் ஞாயிற்றுச் செக்கரின் தோன்றப்,
        புலம்கெட இறுக்கும் வரம்பில் தானைத்,
        துணை வேண்டாச் செரு வென்றிப்,
        புலவு வாள் புலர் சாந்தின்
        முருகன் சீற்றத்து, உருகெழு குருசில்!
        மயங்கு வள்ளை, மலர் ஆம்பல்,
        பனிப் பகன்றைக், சுனிப் பாகல்,
        கரும்பு அல்லது காடு அறியாப்
        பெருந் தண்பணை பாழ் ஆக,
        ஏமநன் னாடு ஒள்எரி ஊட்டினை,
        நாம நல்லமர் செய்ய,
        ஒராங்கு மலைந்தன, பெரும! நின் களிறே.


        17. யானையும் வேந்தனும்!
        பாடியவர்; குறுங்கோழியூர் கிழார்.
        பாடப்பட்டோன்: சேரமான் யானைக்கண்சேய் மாந்தரஞ்சேரல் இரும்பொறை.
        திணை; வாகை. துறை: அரசவாகை; இயன்மொழியும் ஆம்.


        தென் குமரி, வட பெருங்கல்,
        குண குட கடலா வெல்லை,
        குன்று, மலை, காடு, நாடு
        ஒன்று பட்டு வழி மொழியக்,
        கொடிது கடிந்து, கோல் திருத்திப்,
        படுவது உண்டு, பகல் ஆற்றி,
        இனிது உருண்ட சுடர் நேமி
        முழுது ஆண்டோர் வழி காவல!
        குலை இறைஞ்சிய கோள் தாழை
        அகல் வயல், மலை வேலி,
        நிலவு மணல் வியன் கானல்,
        தெண் கழிமிசைச் சுடர்ப் பூவின்,
        தண் தொண்டியோர் அடு பொருந!
        மாப் பயம்பின் பொறை போற்றாது,
        நீடு குழி அகப் பட்ட
        பீடு உடைய எறுழ் முன்பின்
        கோடு முற்றிய கொல் களிறு,
        நிலை கலங்கக் குழி கொன்று,
        கிளை புகலத் தலைக்கூடி யாங்கு
        நீ பட்ட அரு முன்பின்,
        பெருந் தளர்ச்சி, பலர் உவப்பப்,
        பிறிது சென்று, மலர் தாயத்துப்
        பலர் நாப்பண் மீக் கூறலின்,
        ‘உண் டாகிய உயர் மண்ணும்,
        சென்று பட்ட விழுக் கலனும்,
        பெறல் கூடும், இவன்நெஞ்சு உறப்பெறின்’எனவும்,
        ‘ஏந்து கொடி இறைப் புரிசை,
        வீங்கு சிறை, வியல் அருப்பம்,
        இழந்து வைகுதும்.இனிநாம்; இவன்
        உடன்று நோக்கினன், பெரிது’ எனவும்,
        வேற்று அரசு பணி தொடங்குநின்
        ஆற்ற லொடு புகழ் ஏத்திக்,
        காண்கு வந்திசின், பெரும! ஈண்டிய
        மழையென மருளும் பல் தோல், மலையெனத்
        தேன்இறை கொள்ளும் இரும்பல் யானை,
        உடலுநர் உட்க வீங்கிக், கடலென
        வான்நீர்க்கு ஊக்கும் தானை, ஆனாது
        கடுஒடுங்கு எயிற்ற அரவுத்தலை பனிப்ப,
        இடியென முழங்கு முரசின்,
        வரையா ஈகைக் குடவர் கோவே!


        18. நீரும் நிலனும்!
        பாடியவர்; குடபுலவியனார்.
        பாடப்பட்டோன் : பாண்டியன் நெடுஞ்செழியன். திணை: பொதுவியல்.
        துறை: முதுமொழிக் காஞ்சி : பொருண்மொழிக் காஞ்சி எனவும் பாடம்.


        முழங்கு முந்நீர் முழுவதும் வளைஇப்
        பரந்து பட்ட வியன் ஞாலம்
        தாளின் தந்து, தம்புகழ் நிறீஇ:
        ஒருதாம் ஆகிய உரவோர் உம்பல்!
        ஒன்றுபத்து அடுக்கிய கோடிகடை இரீஇய
        பெருமைத்து ஆக நின் ஆயுள் தானே!
        நீர்த் தாழ்ந்த குறுங் காஞ்சிப்
        பூக் கதூஉம் இன வாளை,
        நுண் ஆரல், பரு வரால்,
        குரூஉக் கெடிற்ற, குண்டு அகழி;
        வான் உட்கும் வடிநீண் மதில்;
        மல்லல் மூதூர் வய வேந்தே!
        செல்லும் உலகத்துச் செல்வம் வேண்டினும்,
        ஞாலம் காவலர் தோள்வலி முருக்கி,
        ஒருநீ ஆகல் வேண்டினும், சிறந்த
        நல்இசை நிறுத்தல் வேண்டினும், மற்றதன்
        தகுதி கேள், இனி, மிகுதியாள!
        நீர்இன்று அமையா யாக்கைக்கு எல்லாம்
        உண்டி கொடுத்தோர் உயிர்கொடுத் தோரே;
        உண்டி முதற்றே உணவின் பிண்டம்;
        உணவெனப் படுவது நிலத்தோடு நீரே;
        நீரும் நிலனும் புணரியோர் ஈண்டு
        உடம்பும் உயிரும் படைத்திசி னோரே;
        வித்திவான் நோக்கும் புன்புலம் கண்ணகன்
        வைப்புற்று ஆயினும், நண்ணி ஆளும்
        இறைவன் தாட்குஉத வாதே; அதனால்,
        அடுபோர்ச் செழிய! இகழாது வல்லே
        நிலன்நெளி மருங்கின் நீர்நிலை பெருகத்
        தட்டோர் அம்ம, இவண்தட் டோரே;
        தள்ளா தோர்இவண் தள்ளா தோரே.


        19. எழுவரை வென்ற ஒருவன்!
        பாடியவர் : குடபுலவியனார்.
        பாடப்பட்டோன் : பாண்டியன் தலையாலங்கானத்துச் செருவென்ற நெடுஞ்செழியன்.
        திணை: வாகை. துறை: அரசவாகை.


        இமிழ்கடல் வளைஇய ஈண்டுஅகல் கிடக்கைத்
        தமிழ்தலை மயங்கிய தலையாலங் கானத்து,
        மன்உயிர்ப் பன்மையும், கூற்றத்து ஒருமையும்.
        நின்னொடு தூக்கிய வென்வேற் செழிய!
        ‘இரும்புலி வேட்டுவன் பொறிஅறிந்து மாட்டிய
        பெருங்கல் அடாரும் போன்ம் என விரும்பி,
        முயங்கினேன் அல்லனோ யானே! மயங்கிக்
        குன்றத்து இறுத்த குரீஇஇனம் போல,
        அம்புசென்று இறுத்த அறும்புண் யானைத்
        தூம்புஉடைத் தடக்கை வாயடு துமிந்து.
        நாஞ்சில் ஒப்ப, நிலமிசைப் புரள,
        எறிந்துகளம் படுத்த ஏந்துவாள் வலத்தர்
        எந்தையோடு கிடந்தோர் எம்புன் தலைப்புதல்வர்;
        ‘இன்ன விறலும் உளகொல், நமக்கு?’என,
        மூதில் பெண்டிர் கசிந்து அழ, நாணிக்
        கூற்றுக்கண் ஓடிய வெருவரு பறந்தலை,
        எழுவர் நல்வலங் கடந்தோய்! நின்
        கழூஉ விளங்கு ஆரம் கவைஇய மார்பே?


        20. மண்ணும் உண்பர்!
        பாடியவர்: குறுங்கோழியூர்கிழார்.
        பாடப்பட்டோன்: சேரமான் யானைக்கட்சேய் மாந்தரஞ் சேரல் இரும்பொறை; மாந்தரஞ் சேரல்
        எனவும் குறிப்பர்.
        திணை: வாகை. துறை: அரச வாகை.


        இரு முந்நீர்க் குட்டமும்,
        வியன் ஞாலத்து அகலமும்,
        வளி வழங்கு திசையும்,
        வறிது நிலைஇய காயமும், என்றாங்கு
        அவை அளந்து அறியினும், அளத்தற்கு அரியை;
        அறிவும், ஈரமும், பெருங்க ணோட்டமும்;
        சோறு படுக்கும் தீயோடு
        செஞ் ஞாயிற்றுத் தெறல் அல்லது
        பிறிது தெறல் அறியார் நின் நிழல்வாழ் வோரே;
        திருவில் அல்லது கொலைவில் அறியார்;
        நாஞ்சில் அல்லது படையும் அறியார்;
        திறனறி வயவரொடு தெவ்வர் தேய, அப்
        பிறர்மண் உண்ணும் செம்மல்; நின் நாட்டு
        வயவுறு மகளிர் வேட்டு உணின் அல்லது,
        பகைவர் உண்ணா அருமண் ணினையே;
        அம்பு துஞ்சும்கடி அரணால்,
        அறம் துஞ்சும் செங்கோலையே;
        புதுப்புள் வரினும், பழம்புள் போகினும்,
        விதுப்புற அறியா ஏமக் காப்பினை;
        அனையை ஆகல் மாறே,
        மன்னுயிர் எல்லாம் நின்அஞ் சும்மே.


        21. புகழ்சால் தோன்றல்!
        பாடியவர்: ஐயூர் மூலங்கிழார்.
        பாடப்பட்டோன்: கானப்பேரெயில் கடந்த உக்கிரப் பெருவழுதி.
        திணை: வாகை. துறை:அரசவாகை.


        புலவரை இறந்த புகழ்சால் தோன்றல்!
        நிலவரை இறந்த குண்டுகண் அகழி,
        வான்தோய் வன்ன புரிசை, விசும்பின்
        மீன்பூத் தன்ன உருவ ஞாயில்,
        கதிர்நுழை கல்லா மரம்பயில் கடிமிளை,
        அருங் குறும்பு உடுத்த கானப்பேர் எயில்,
        கருங்கைக் கொல்லன் செந்தீ மாட்டிய
        இரும்புஉண் நீரினும், மீட்டற்கு அரிதுஎன,
        வேங்கை மார்பின் இரங்க வைகலும்
        ஆடுகொளக் குழைந்த தும்பைப், புலவர்
        பாடுதுறை முற்றிய கொற்ற வேந்தே!
        இகழுநர் இசையடு மாயப்,
        புகழொடு விளங்கிப் பூக்க, நின் வேலே!


        22. ஈகையும் நாவும்!
        பாடியவர்: குறுங்கோழியூர் கிழார்.
        பாடப்பட்டோன்: சேரமான் யானைக்கட் சேஎய் மாந்தரஞ் சேரல் இரும்பொறை.
        திணை:வாகை.துறை: அரசவாகை.


        தூங்கு கையான் ஓங்கு நடைய,
        உறழ் மணியான் உயர் மருப்பின,
        பிறை நுதலான் செறல் நோக்கின,
        பா வடியால் பணை எருத்தின,
        தேன் சிதைந்த வரை போல,
        மிஞிறு ஆர்க்கும் கமழ்கடா அத்து,
        அயறு சோரூம் இருஞ் சென்னிய,
        மைந்து மலிந்த மழ களிறு
        கந்து சேர்பு நிலைஇ வழங்கப்:
        பாஅல் நின்று கதிர் சோரும்
        வான உறையும் மதி போலும்
        மாலை வெண் குடை நீழலான்,
        வாள் மருங்கு இலோர் காப்பு உறங்க,
        அலங்கு செந்நெல் கதிர் வேய்ந்த
        ‘ஆய் கரும்பின் கொடிக் கூரை,
        சாறு கொண்ட களம் போல,
        வேறு வேறு பொலிவு தோன்றக்
        குற் றானா உலக் கையால்;
        கலிச் சும்மை வியல் ஆங்கண்
        பொலம் தோட்டுப் பைந் தும்பை
        மிசை அலங்கு உளைய பனைப்போழ் செரிஇச்,
        சின மாந்தர் வெறிக் குரவை
        ஓத நீரில் பெயர்பு பொங்க;
        வாய் காவாது பரந்து பட்ட
        வியன் பாசறைக் காப் பாள!
        வேந்து தந்த பணி திறையாற்
        சேர்ந் தவர் கடும்பு ஆர்த்தும்,
        ஓங்கு கொல்லியோர், அடு பொருந!
        வேழ நோக்கின் விறல்வெம் சேஎய்!
        வாழிய, பெரும! நின் வரம்பில் படைப்பே!
        நிற் பாடிய அலங்கு செந்நாப்
        பிற்பிறர் இசை நுவ லாமை,
        ஒம்பாது ஈயும் ஆற்றல் எங்கோ!
        ‘மாந்தரஞ் சேரல் இரும்பொறை ஓம்பிய நாடே
        புத்தேள் உலகத்து அற்று’ எனக் கேட்டு, வந்து
        இனிது காண்டிசின்: பெரும! முனிவிலை,
        வேறுபுலத்து இறுக்கும் தானையோடு
        சோறுயட நடத்தி; நீ துஞ்சாய் மாறே!


        23. நண்ணார் நாணுவர்!
        பாடியவர்: கல்லாடனார்.
        பாடப்பட்டோன்: பாண்டியன் தலையாலங் கானத்து நெடுஞ்செழியன்.
        திணை: வாகை. துறை: அரச வாகை; நல்லிசை வஞ்சியும் ஆம்.


        வெளிறில் நோன்காழ்ப் பணைநிலை முனைஇக்,
        களிறுபடிந்து உண்டெனக், கலங்கிய துறையும்!
        கார்நறுங் கடம்பின் பாசிலைத் தெரியல்,
        சூர்நவை, முருகன் சுற்றத்து அன்ன, நின்
        கூர்நல் அம்பின் கொடுவில் கூளியர்
        கொள்வது கொண்டு, கொள்ளா மிச்சில்
        கொள்பதம் ஒழிய வீசிய புலனும்;
        வடிநவில் நவியம் பாய்தலின், ஊர்தொறும்
        கடிமரம் துளங்கிய காவும்; நெடுநகர்
        வினைபுனை நல்லில் வெவ்வெரி நைப்பக்,
        கனைஎரி உரறிய மருங்கும்; நோக்கி,
        நண்ணார் நாண, நாள்தொறும் தலைச்சென்று,
        இன்னும் இன்னபல செய்குவன், யாவரும்
        துன்னல் போகிய துணிவினோன், என,
        ஞாலம் நெளிய ஈண்டிய வியன்படை
        ஆலங் கானத்து அமர்கடந்து அட்ட
        கால முன்ப! நின் கண்டனென் வருவல்;
        அறுமருப்பு எழிற்கலை புலிப்பால் பட்டெனச்,
        சிறுமறி தழீஇய தெறிநடை மடப்பிணை
        பூளை நீடிய வெருவரு பறந்தலை
        வேளை வெண்பூக் கறிக்கும்
        ஆளில் அத்தம் ஆகிய காடே.


        24. வல்லுனர் வாழ்ந்தோர்!
        பாடியவர்: மாங்குடி கிழவர்:மாங்குடி மருதனார் எனவும் பாடம்.
        பாடப்பட்டோன்: பாண்டியன் தலையாலங் கானத்துச் செருவென்ற நெடுஞ்செழியன்.
        திணை: பொதுவியல்.துறை: பொருண்மொழிக் காஞ்சி.


        நெல் அரியும் இருந் தொழுவர்
        செஞ் ஞாயிற்று வெயில் முனையின்,
        தென் கடல்திரை மிசைப்பா யுந்து;
        திண் திமில் வன் பரதவர்
        வெப் புடைய மட் டுண்டு,
        தண் குரவைச் சீர்தூங் குந்து;
        தூவற் கலித்த தேம்பாய் புன்னை
        மெல்லிணர்க் கன்ணி மிலைந்த மைந்தர்
        எல்வளை மகளிர்த் தலைக்கை தரூஉந்து;
        வண்டுபட மலர்ந்த தண்ணறுங் கானல்
        முண்டகக் கோதை ஒண்டொடி மகளிர்
        இரும் பனையின் குரும்பை நீரும்,
        பூங் கரும்பின் தீஞ் சாறும்
        ஓங்கு மணற் குலவுத் தாழைத்
        தீ நீரோடு உடன் விராஅய்,
        முந்நீர் உண்டு முந்நீர்ப் பாயும்;
        தாங்கா உறையுள் நல்லூர் கெழீஇய
        ஒம்பா ஈகை மாவேள் எவ்வி
        புனலம் புதவின் மிழலையடு_ கழனிக்
        கயலார் நாரை போர்வில் சேக்கும்,
        பொன்னணி யானைத் தொன்முதிர் வேளிர்,
        குப்பை நெல்லின், முத்தூறு தந்த
        கொற்ற நீள்குடைக், கொடித்தேர்ச் செழிய!
        நின்று நிலைஇயர் நின் நாண்மீன்; நில்லாது
        படாஅச் செலீஇயர், நின்பகைவர் மீனே;
        நின்னொடு, தொன்றுமூத்த உயிரினும், உயிரொடு
        நின்று மூத்த யாக்கை யன்ன, நின்
        ஆடுகுடி மூத்த விழுத்திணைச் சிறந்த
        வாளின் வாழ்நர் தாள்வலம் வாழ்த்த,
        இரவன் மாக்கள் ஈகை நுவல,
        ஒண்டொடி மகளிர் பொலங்கலத்து ஏந்திய
        தண்கமழ் தேறல் மடுப்ப, மகிழ்சிறந்து,
        ஆங்குஇனிது ஒழுகுமதி, பெரும! ‘ஆங்கது
        வல்லுநர் வாழ்ந்தோர், என்ப, தொல்லிசை,
        மலர்தலை உலகத்துத் தோன்றிப்
        பலர்செலச் செல்லாது, நின்று விளிந் தோரே.


        25. கூந்தலும் வேலும்!
        பாடியவர்: கல்லாடனார்.
        பாடப்பட்டோன்: தலையாலங்கானத்துச் செருவென்ற நெடுஞ்செழியன்.
        திணை: வாகை. துறை: அரசவாகை.


        மீன்திகழ் விசும்பின் பாய்இருள் அகல
        ஈண்டு செலல் மரபின் தன் இயல் வழாஅது,
        உரவுச்சினம் திருகிய உருகெழு ஞாயிறு,
        நிலவுத்திகழ் மதியமொடு, நிலஞ்சேர்ந் தாஅங்கு,
        உடலருந் துப்பின் ஒன்றுமொழி வேந்தரை
        அணங்கரும் பறந்தலை உணங்கப் பண்ணிப்,
        பிணியுறு முரசம் கொண்ட காலை,
        நிலைதிரிபு எறியத், திண்மடை கலங்கிச்
        சிதைதல் உய்ந்தன்றோ, நின்வேல்; செழிய!
        முலைபொலி அகம் உருப்ப நூறி,
        மெய்ம்மறந்து பட்ட வரையாப் பூசல்
        ஒள் நுதல் மகளிர் கைம்மை கூர,
        அவிர் அறல் கடுக்கும் அம் மென்
        குவை யிரும் கூந்தல் கொய்தல் கண்டே.


        26. நோற்றார் நின் பகைவர்!
        பாடியவர்: மாங்குடி கிழவர்; மாங்குடி மருதனார் எனவும் பாடம்.
        பாடப்பட்டோன்: பாண்டியன் தலையாலங்கானத்துச் செருவென்ற நெடுஞ்செழியன்.
        திணை: வாகை. துறை: அரச வாகை.


        நளி கடல் இருங் குட்டத்து
        வளி புடைத்த கலம் போலக்,
        களிறு சென்று களன் அகற்றவும்,
        களன் அகற்றிய வியல் ஆங்கண்
        ஒளிறு இலைய எ·கு ஏந்தி,
        அரைசு பட அமர் உழக்கி,
        உரை செல முரசு வெளவி,
        முடித் தலை அடுப் பாகப்,
        புனல் குருதி உலைக் கொளீஇத்,
        தொடித்தோள் துடுப்பின் துழந்த வல்சியின்,
        அடுகளம் வேட்ட அடுபோர்ச் செழிய!
        ஆன்ற கேள்வி, அடங்கிய கொள்கை,
        நான்மறை முதல்வர் சுற்ற மாக,
        மன்னர் ஏவல் செய்ய, மன்னிய
        வேள்வி முற்றிய வாய்வாள் வேந்தே!
        நோற்றோர் மன்ற நின் பகைவர், நின்னொடு
        மாற்றார் என்னும் பெயர் பெற்று,
        ஆற்றார் ஆயினும், ஆண்டுவாழ் வோரே.


        27. புலவர் பாடும் புகழ்!
        பாடியவர்: உறையூர் முதுகண்ணன் சாத்தனார்.
        பாடப்பட்டோன்: சோழன் நலங்கிள்ளி. திணை: பொதுவியல்.
        துறை: முதுமொழிக் காஞ்சி.


        சேற்று வளர் தாமரை பயந்த, ஒண் கேழ்,
        நூற் றிதழ் அலரின் நிறை கண் டன்ன,
        வேற்றுமை ‘இல்லா விழுத்திணைப் பிறந்து,
        வீற்றிருந் தோரை எண்ணுங் காலை,
        உரையும் பாட்டும் உடையோர் சிலரே;
        மரைஇலை போல மாய்ந்திசினோர் பலரே:
        ‘புலவர் பாடும் புகழுடையோர் விசும்பின்
        வலவன் ஏவா வான ஊர்தி
        எய்துப என்ப, தம் செய்வினை முடித்து’ எனக்
        கேட்பல்; எந்தை! சேட்சென்னி! நலங்கிள்ளி!
        தேய்தல் உண்மையும், பெருகல் உண்மையும்,
        மாய்தல் உண்மையும், பிறத்தல் உண்மையும்,
        அறியா தோரையும், அறியக் காட்டித்,
        திங்கட் புத்தேள் திரிதரும் உலகத்து,
        வல்லார் ஆயினும், வல்லுநர் ஆயினும்,
        வருந்தி வந்தோர் மருங்கு நோக்கி,
        அருள வல்லை ஆகுமதி; அருளிலர்
        கொடா அமை வல்லர் ஆகுக;
        கெடாஅத் துப்பின்நின் பகைஎதிர்ந் தோரே.


        28. போற்றாமையும் ஆற்றாமையும்!
        பாடியவர்: உறையூர் முதுகண்ணன் சாத்தனார்.
        பாடப்பட்டோன்: சோழன் நலங்கிள்ளி. திணை: பொதுவியல்.
        துறை: முதுமொழிக் காஞ்சி.
        சிறப்பு: எண்பேர் எச்சங்கள் பற்றிய விளக்கம். அறம் பொருள் இன்பம்
        எனும் உறுதிப் பொருள்கள் பற்றிய குறிப்பு.


        ‘சிறப்பில் சிதடும், உறுப்பில் பிண்டமும்,
        கூனும், குறளும், ஊமும், செவிடும்
        மாவும், மருளும், உளப்பட வாழ்நர்க்கு
        எண்பேர் எச்சம் என்றிவை எல்லாம்
        பேதைமை அல்லது ஊதியம் இல்,’ என
        முன்னும் அறிந்தோர் கூறினர்; இன்னும்,
        அதன் திறம் அத்தை யான் உரைக்க வந்தது:-
        வட்ட வரிய செம்பொறிச் சேவல்
        ஏனல் காப்போர் உணர்த்திய கூஉம்
        கானத் தோர், நின் தெவ்வர்; நீயே’
        புறஞ்சிறை மாக்கட்கு அறங்குறித்து, அகத்தோர்
        புய்த்தெறி கரும்பின் விடுகழை தாமரைப்
        பூம்போது சிதைய வீழ்ந்தெனக், கூத்தர்
        ஆடுகளம் கடுக்கும் அகநாட் டையே;
        அதனால், அறனும் பொருளும் இன்பமும் மூன்றும்
        ஆற்றும், பெரும! நின்செல்வம்;
        ஆற்றாமை நின் போற்றா மையே.


        29. நண்பின் பண்பினன் ஆகுக!
        பாடியவர்: உறையூர் முதுகண்ணன் சாத்தனார்.
        பாடப்பட்டோன் : சோழன் நலங்கிள்ளி. திணை: பொதுவியல்.
        துறை : முதுமொழிக் காஞ்சி. சிறப்பு : சிறந்த அறநெறிகள்.


        அழல் புரிந்த அடர் தாமரை
        ஐது அடர்ந்ற நூற் பெய்து,
        புனை விளைப் பொலிந்த பொலன் நறுந் தெரியல்
        பாறு மயிர் இருந்தலை பொலியச் சூடிப்,
        பாண் முற்றுக, நின் நாள்மகிழ் இருக்கை!
        பாண் முற்று ஒழிந்த பின்றை, மகளிர்
        தோள் முற்றுக, நின் சாந்துபுலர் அகலம்! ஆங்க
        முனிவில் முற்றத்து, இனிது முரசு இயம்பக்,
        கொடியோர்த் தெறுதலும், செவ்வியோர்க்குஅளித்தலும்,
        ஒடியா முறையின் மடிவிலை யாகி
        ‘நல்லதன் நலனும் தீயதன் தீமையும்
        இல்லை’ என்போர்க்கு இனன் ஆகி லியர்!
        நெல்விளை கழனிப் படுபுள் ஓப்புநர்
        ஒழி மடல் விறகின் கழுமீன் சுட்டு,
        வெங்கள் தொலைச்சியும் அமையார், தெங்கின்
        இளநீர் உதிர்க்கும் வளமிகு நன்னாடு
        பெற்றனர் உவக்கும் நின் படைகொள் மாக்கள்
        பற்றா மாக்களின் பரிவு முந்து உறுத்துக்,
        கூவை துற்ற நாற்கால் பந்தர்ச்,
        சிறுமனை வாழ்க்கையின் ஒரீஇ, வருநர்க்கு
        உதவி ஆற்றும் நண்பின் பண்புடை
        ஊழிற்று ஆக, நின் செய்கை! விழவின்
        கோடியர் நீர்மை போல முறை முறை
        ஆடுநர் கழியும்இவ் உலகத்துக், கூடிய
        நகைப் புறனாக, நின் சுற்றம்!
        இசைப்புற னாக, நீ ஓம்பிய பொருளே!


        30. எங்ஙனம் பாடுவர்?
        பாடியவர்: உறையூர் முதுகண்ணன் சாத்தனார்.
        பாடப்பட்டோன் : சோழன் நலங்கிள்ளி.
        திணை :பாடாண். துறை : இயன்மொழி.
        சிறப்பு : தலைவனின் இயல்பு கூறுதல்.


        செஞ்ஞா யிற்றுச் செலவும்
        அஞ் ஞாயிற்றுப் பரிப்பும்,
        பரிப்புச் சூழ்ந்த மண் டிலமும்,
        வளி திரிதரு திசையும்,
        வறிது நிலைஇய காயமும், என்றிவை
        சென்றளந்து அறிந்தார் போல, என்றும்
        இனைத்து என்போரும் உளரே அனைத்தும்
        அறிவுஅறி வாகச் செறிவினை யாகிக்,
        களிறுகவுள் அடுத்த எறிகல் போல
        ஒளித்த துப்பினை ஆதலின், வெளிப்பட
        யாங்ஙனம் பாடுவர், புலவர்? கூம்பொடு
        மீப்பாய் களையாது, மிசைப் பரந் தோண்டாது,
        புகாஅர்ப் புகுந்த பெருங்கலந் தகாஅர்
        இடைப்புலப் பெருவழிச் சொரியும்
        கடல்பல் தாரத்த நாடுகிழ வோயே!


        31. வடநாட்டார் தூங்கார்!
        பாடியவர்: கோவூர்கிழார்.
        பாடப்பட்டோன் : சோழன் நலங்கிள்ளி.
        திணை :வாகை. துறை : அரசவாகை: மழபுல வஞ்சியும் ஆம்.
        சிறப்பு : வடபுலத்து அரசர்கள் இச்சோழனது மறமாண்பைக் கேட்டு அஞ்சிய அச்சத்தால் துஞ்சாக் கண்ணர் ஆயினமை.


        சிறப்புடை மரபிற் பொருளும் இன்பமும்
        அறத்து வழிப்படூஉம் தோற்றம் போல,
        இரு குடை பின்பட ஓங்கி ஒரு குடை
        உருகெழு மதியின் நிவந்துசேண் விளங்க,
        நல்லிசை வேட்டம் வேண்டி, வெல்போர்ப்
        பாசறை யல்லது நீயல் லாயே;
        நிதிமுகம் மழுங்க மண்டி, ஒன்னார்
        கடிமதில் பாயும் நின் களிறு அடங் கலவே;
        ‘போர்’ எனில் புகலும் புனைகழல் மறவர்,
        ‘காடிடைக் கிடந்த நாடுநனி சேஎய;
        செல்வேம் அல்லேம்’ என்னார்; ‘கல்லென்
        விழவுடை ஆங்கண் வேற்றுப்புலத்து இறுத்துக்,
        குண கடல் பின்ன தாகக், குட கடல்
        வெண் தலைப் புணரி நின் மான்குளம்பு அலைப்ப,
        வலமுறை வருதலும் உண்டு’ என்று அலமந்து
        நெஞ்சு நடுங்கு அவலம் பாயத்,
        துஞ்சாக் கண்ண, வட புலத்து அரசே.


        32. பூவிலையும் மாடமதுரையும்!
        பாடியவர்: கோவூர்கிழார்.
        பாடப்பட்டோன்: சோழன் நலங்கிள்ளி.
        திணை: பாடாண். துறை: இயன்மொழி.
        சிறப்பு: சோழனது நினைத்தது முடிக்கும் உறுதிப்பாடு.


        கடும்பின் அடுகலம் நிறையாக, நெடுங் கொடிப்
        பூவா வஞ்சியும் தருகுவன்; ஒன்றோ?
        ‘வண்ணம் நீவிய வணங்குஇறைப் பணைத்தோள்,
        ஒண்ணுதல், விறலியர் பூவிலை பெறுக!’ என,
        மாட மதுரையும் தருகுவன்; எல்லாம்
        பாடுகம் வம்மினோ, பரிசில் மாக்கள்!
        தொன்னிலக் கிழமை சுட்டின், நன்மதி
        வேட்கோச் சிறாஅர் தேர்க்கால் வைத்த
        பசுமண் குரூஉத்திரள் போல, அவன்
        கொண்ட குடுமித்தும், இத் தண்பணை நாடே.


        33. புதுப்பூம் பள்ளி!
        பாடியவர்: கோவூர்கிழார்.
        பாடப்பட்டோன்: சோழன் நலங்கிள்ளி.
        திணை:வாகை. துறை: அரசவாகை.
        சிறப்பு: பகைவரது கோட்டைகளைக் கைப்பற்றியவுடன், அவற்றின் கதவுகளில்
        வெற்றிபெற்றோன் தனது அரச முத்திரையைப் பதிக்கும் மரபுபற்றிய செய்தி.


        கான் உறை வாழ்க்கைக் கதநாய், வேட்டுவன்
        மான்தசை சொரிந்த வட்டியும், ஆய்மகள்
        தயிர்கொடு வந்த தசும்பும், நிறைய,
        ஏரின் வாழ்நர் பேரில் அரிவையர்
        குளக்கீழ் விளைந்த களக்கொள் வெண்ணெல்
        முகந்தனர் கொடுப்ப, உகந்தனர் பெயரும்
        தென்னம் பொருப்பன் புன்னாட்டுள்ளும்,
        ஏழெயில் கதவம் எறிந்து, கைக்கொண்டு நின்;
        பேழ்வாய் உழுவை பொறிக்கும் ஆற்றலை;
        பாடுநர் வஞ்சி பாடப், படையோர்
        தாதுஎரு மறுகின் பாசறை பொலியப்,
        புலராப் பச்சிலை இடையிடுபு தொடுத்த
        மலரா மாலைப் பந்துகண் டன்ன
        ஊன்சோற் றமலை பான்கடும்பு அருத்தும்
        செம்மற்று அம்மநின் வெம்முனை இருக்கை;
        வல்லோன் தைஇய வரிவனப்பு உற்ற
        அல்லிப் பாவை ஆடுவனப்பு ஏய்ப்பக்
        காம இருவர் அல்லது, யாமத்துத்
        தனிமகன் வழங்காப் பனிமலர்க் காவின்,
        ஒதுக்குஇன் திணிமணல் புதுப்பூம் பள்ளி
        வாயின் மாடந்தொறும் மைவிடை வீழ்ப்ப
        நீஆங்குக் கொண்ட விழவினும் பலவே.


        34. செய்தி கொன்றவர்க்கு உய்தி இல்லை!
        பாடியவர்: ஆலத்தூர் கிழார்.
        பாடப்பட்டோன்: சோழன் குளமுற்றத்துத் துஞ்சிய கிள்ளி வளவன்.
        திணை:பாடாண். துறை: இயன்மொழி.
        சிறப்பு: 'செய்தி கொன்றோர்க்கு உய்தி இல்' என்னும் அறநெறி பற்றிய செய்தி.


        ‘ஆன்மலை அறுத்த அறனி லோர்க்கும்,
        மாண்இழை மகளிர் கருச்சிதைத் தோர்க்கும்,
        குரவர்த் தப்பிய கொடுமை யோர்க்கும்,
        வழுவாய் மருங்கின் கழுவாயும் உள’ என,
        ‘நிலம்புடை பெயர்வ தாயினும், ஒருவன்
        செய்தி கொன்றோர்க்கு உய்தி இல்’ என’
        அறம் பாடின்றே ஆயிழை கணவ!
        ‘காலை அந்தியும், மாலை அந்தியும்,
        புறவுக் கருவன்ன புன்புல வரகின்
        பாற்பெய் புன்கம் தேனொடு மயக்கிக்,
        குறுமுயற் கொழுஞ்சூடு கிழித்த ஒக்கலொடு,
        இரத்தி நீடிய அகன்தலை மன்றத்துக்,
        கரப்பில் உள்ளமொடு வேண்டுமொழி பயிற்றி,
        அமலைக் கொழுஞ்சோறு ஆர்ந்த பாணர்க்கு
        அகலாச் செல்வம் முழுவதும் செய்தோன்,
        எங்கோன்,வளவன் வாழ்க!’என்று, நின்
        பீடுகெழு நோன்தாள் பாடேன் ஆயின்,
        படுபறி யலனே, பல்கதிர்ச் செல்வன்;
        யானோ தஞ்சம்; பெரும! இவ் வுலகத்துச்
        சான்றோர் செய்த நன்றுண் டாயின்,
        இமையத்து ஈண்டி, இன்குரல் பயிற்றிக்,
        கொண்டல் மாமழை பொழிந்த
        நுண்பல் துளியினும் வாழிய, பலவே!


        35. உழுபடையும் பொருபடையும்!
        பாடியவர்: வெள்ளைக்குடி நாகனார்.
        பாடப்பட்டோன்: சோழன் குளமுற்றத்துத் துஞ்சிய கிள்ளிவளவன்.
        திணை: பாடாண். துறை: செவியறிவுறூஉ
        சிறப்பு: அரச நெறியின் செவ்வி பற்றிய செய்திகள்.
        சிறப்பு: 'பாடிப் பழஞ் செய்க்கடன் வீடு கொண்டது' என்று இதனைக் குறிப்பர்.


        நளிஇரு முந்நீர் ஏணி யாக,
        வளிஇடை வழங்கா வானம் சூடிய
        மண்திணி கிடக்கைத் தண்தமிழ்க் கிழவர்,
        முரசு முழங்கு தானை மூவர் உள்ளும்,
        அரசுஎனப் படுவது நினதே, பெரும!
        அலங்குகதிர்க் கனலி நால்வயின் தோன்றினும்,
        இலங்குகதிர் வெள்ளி தென்புலம் படரினும்,
        அந்தண் காவிரி வந்து கவர்பு ஊட்டத்,
        தோடு கொள் வேலின் தோற்றம் போல,
        ஆடுகண் கரும்பின் வெண்பூ நுடங்கும்
        நாடுஎனப் படுவது நினதே அத்தை; ஆங்க
        நாடுகெழு செல்வத்துப் பீடுகெழு வேந்தே!
        நினவ கூறுவல்: எனவ கேண்மதி!
        அறம்புரிந் தன்ன செங்கோல் நாட்டத்து
        முறைவெண்டு பொழுதின் பதன் எளியோர் ஈண்டு
        உறைவேண்டு பொழுதில் பெயல்பெற் றோறே;
        ஞாயிறு சுமந்த கோடுதிரள் கொண்டுமூ
        மாக விசும்பின் நடுவுநின் றாங்குக்,
        கண்பொர விளங்கும்நின் விண்பொரு வியன்குடை
        வெயில்மறைக் கொண்டன்றோ? அன்றே; வருந்திய
        குடிமறைப் பதுவே; கூர்வேல் வளவ!
        வெளிற்றுப்பனந் துணியின் வீற்றுவீற்றுக் கிடப்பக்,
        களிற்றுக் கணம் பொருத கண்ணகன் பறந்தலை,
        வருபடை தாங்கிப், பெயர்புறத் தார்த்துப்,
        பொருபடை தரூஉங் கொற்றமும் உழுபடை
        ஊன்றுசால் மருங்கின் ஈன்றதன் பயனே;
        மாரி பொய்ப்பினும், வாரி குன்றினும்,
        இயற்கை அல்லன செயற்கையில் தோன்றினும்,
        காவலர்ப் பழிக்கும், இக் கண்ணகன் ஞாலம்;
        அதுநற்கு அறிந்தனை யாயின், நீயும்
        நொதும லாளர் பொதுமொழி கொள்ளாது,
        பகடுபுறந் தருநர் பாரம் ஓம்பிக்,
        குடிபுறம் தருகுவை யாயின், நின்
        அடிபுறம் தருகுவர், அடங்கா தேரே.


        36. நீயே அறிந்து செய்க!
        பாடியவர்: ஆலத்தூர் கிழார்.
        பாடப்பட்டோன்: சோழன் குளமுற்றத்துத் துஞ்சிய கிள்ளி வளவன்.
        திணை:வஞ்சி. துறை: துணை வஞ்சி.
        குறிப்பு: சோழன் கருவூரை முற்றியிருந்தபோது பாடியது.


        அடுநை யாயினும், விடுநை யாயினும்,
        நீ அளந் தறிதி நின் புரைமை; வார்தோல்,
        செயறியரிச் சிலம்பின், குறுந்தொடி மகளிர்
        பொலஞ்செய் கழங்கின் தெற்றி யாடும்
        தண்ணான் பொருநை வெண்மணல் சிதையக்,
        கருங்கைக் கொல்லன் அரஞ்செய் அவ்வாய்
        நெடுங்கை நவியம் பாய்தலின், நிலையழிந்து,
        வீகமழ் நெடுஞ்சினை புலம்பக், காவுதொறும்
        கடிமரம் தடியும் ஓசை தன்ஊர்
        நெடுமதில் வரைப்பின் கடிமனை இயம்ப,
        ஆங்குஇனி திருந்த வேந்தனொடு, ஈங்குநின்
        சிலைத்தார் முரசும் கறங்க,
        மலைத்தனை எண்பது நாணுத்தகவு உடைத்தே.


        37. புறவும் போரும்!
        பாடியவர்: மாறோக்கத்து நப்பசலையார்.
        பாடப்பட்டோன்: சோழன் குளமுற்றத்துத் துஞ்சிய கிள்ளி வளவன்.
        திணை: வாகை; உழிஞை எனவும் பாடம்.
        துறை: அரச வாகை குற்றுழிஞை எனவும், முதல் வஞ்சி எனவும் பாடம்.


        நஞ்சுடை வால் எயிற்று, ஐந்தலை சுமந்த,
        வேக வெந்திறல், நாகம் புக்கென,
        விசும்புதீப் பிறப்பத் திருகிப், பசுங்கொடிப்
        பெருமலை விடரகத்து உரும்எறிந் தாங்குப்,
        புள்ளுறு புன்கண் தீர்த்த, வெள் வேல்
        சினங்கெழு தானைச், செம்பியன் மருக!
        கராஅம் கலித்த குண்டுகண் அகழி,
        இடம்கருங் குட்டத்து உடந்தொக்கு ஓடி,
        யாமம் கொள்பவர் சுடர்நிழல் கதூஉம்
        கடுமுரண் முதலைய நெடுநீர் இலஞ்சிச்,
        செம்புஉறழ் புரிசைச், செம்மல் மூதூர்,
        வம்புஅணி யானை வேந்துஅகத் துண்மையின்,
        ‘நல்ல’ என்னாது, சிதைத்தல்
        வல்லையால் நெடுந்தகை! செருவத் தானே!


        38. வேண்டியது விளைக்கும் வேந்தன்!
        பாடியவர்: ஆவூர் மூலங் கிழார்.
        பாடப்பட்டோன்: சோழன் குளமுற்றத்துத் துஞ்சிய கிள்ளிவளவன்.
        திணை: பாடாண். துறை: இயன்மொழி,
        குறிப்பு: 'எம்முள்ளீர், எந்நாட்டீர்?' என்று அவன் கேட்ப, அவர் பாடியது.


        வரை புரையும் மழகளிற்றின் மிசை,
        வான் துடைக்கும் வகைய போல
        விரவு உருவின கொடி நுடங்கும்
        வியன் தானை விறல் வேந்தே!
        நீ, உடன்று நோக்கும்வாய் எரிதவழ,
        நீ, நயந்து நோக்கும்வாய் பொன்பூப்பச்,
        செஞ் ஞாயிற்று நிலவு வேண்டினும்,
        வெண் திங்களுள் வெயில் வேண்டினும்,
        வேண்டியது விளைக்கும் ஆற்றலை ஆகலின்,
        நின்நிழல் பிறந்து, நின்நிழல் வளர்ந்த,
        எம் அளவு எவனோ மற்றே? ‘இன்நிலைப்
        பொலம்பூங் காவின் நன்னாட் டோரும்
        செய்வினை மருங்கின் எய்தல் அல்லதை,
        உடையோர் ஈதலும், இல்லோர் இரத்தலும்
        கடவ தன்மையின், கையறவு உடைத்து’என,
        ஆண்டுச் செய் நுகர்ச்சி ஈண்டும் கூடலின்,
        நின்நாடு உள்ளுவர், பரிசிலர்:
        ஒன்னார் தேஎத்தும், நின்னுடைத் தெனவே.


        39. புகழினும் சிறந்த சிறப்பு!
        பாடியவர்: மாறோக்கத்து நப்பசலையார்.
        பாடப்பட்டோன் : சோழன் குளமுற்றத்துத் துஞ்சிய கிள்ளிவளவன்.
        திணை: பாடாண். துறை : இயன்மொழி,
        சிறப்பு : வளவன் வஞ்சியை வெற்றி கொண்டது.


        புறவின் அல்லல் சொல்லிய, கறையடி
        யானை வான்மருப் பெறிந்த வெண்கடைக்
        கோல்நிறை துலாஅம் புக்கோன் மருக!
        ஈதல்நின் புகழும் அன்றே; சார்தல்
        ஒன்னார் உட்கும் துன்னரும் கடுந்திறல்
        தூங்கெயில் எறிந்தநின் ஊங்கணோர் நினைப்பின்,
        அடுதல்நின் புகழும் அன்றே; கெடுவின்று,
        மறங்கெழு சோழர் உறந்தை அவையத்து,
        அறம்நின்று நிலையிற் றாகலின், அதனால்
        முறைமைநின் புகழும் அன்றே; மறம்மிக்கு,
        எழுசமம் கடந்த எழுஉறழ் திணிதோள்,
        கண்ணார் கண்ணிக், கலிமான், வளவ!
        யாங்கனம் மொழிகோ யானே; ஓங்கிய
        வரையளந் தறியாப் பொன்படு நெடுங்கோட்டு
        இமையம் சூட்டியஏம விற்பொறி,
        மாண்வினை நெடுந்தேர், வானவன் தொலைய
        வாடா வஞ்சி வாட்டும்நின்
        பீடுகெழு நோன்தாள் பாடுங் காலே?


        40. ஒரு பிடியும் எழு களிரும்!
        பாடியவர்: ஆவூர் மூலங்கிழார்.
        பாடப்பட்டோன் : சோழன் குளமுற்றத்துத் துஞ்சிய கிள்ளிவளவன்.
        திணை :பாடாண். துறை : செவியறிவுறூஉ.


        நீயே, பிறர் ஓம்புறு மறமன் னெயில்
        ஓம்பாது கடந்தட்டு, அவர்
        முடி புனைந்த பசும் பொன்னின்
        அடி பொலியக் கழல் தைஇய
        வல் லாளனை, வய வேந்தே!
        யாமே, நின், இகழ் பாடுவோர் எருத்தடங்கப்,
        புகழ் பாடுவோர் பொலிவு தோன்ற,
        இன்றுகண் டாங்குக் காண்குவம், என்றும்
        இன்சொல் எண்பதத்தை ஆகுமதி; பெரும!
        ஒருபிடி படியுஞ் சீறிடம்
        எழுகளிறு புரக்கும் நாடுகிழ வோயே!


        41. காலனுக்கு மேலோன்!
        பாடியவர்: கோவூர் கிழார்.
        பாடப்பட்டோன் : சோழன் குளமுற்றத்துத் துஞ்சிய கிள்ளிவளவன்.
        திணை : வஞ்சி. துறை: கொற்ற வள்ளை.


        காலனும் காலம் பார்க்கும்; பாராது
        வேல்ஈண்டு தானை விழுமியோர் தொலைய,
        வேண்டிடத்து அடூஉம் வெல்போர் வேந்தே!
        திசைஇரு நான்கும் உற்கம் உற்கவும்,
        பெருமரத்து, இலையில் நெடுங்கோடு வற்றல் பற்றவும்,
        வெங்கதிர்க் கனலி துற்றவும், பிறவும்,
        அஞ்சுவரத் தகுந புள்ளுக்குரல் இயம்பவும்,
        எயிறுநிலத்து வீழவும், எண்ணெய் ஆடவும்,
        களிறுமேல் கொள்ளவும், காழகம் நீப்பவும்,
        வெள்ளி நோன்படை கட்டிலொடு கவிழவும்,
        கனவின் அரியன காணா, நனவின்
        செருச்செய் முன்ப,! நின் வருதிறன் நோக்கி,
        மையல் கொண்ட ஏமம்இல் இருக்கையர்,
        புதல்வர் பூங்கண் முத்தி, மனையோட்கு
        எவ்வம் சுரக்கும் பைதல் மாக்களடு
        பெருங்கலக் குற்றன்றால் தானே; காற்றோடு
        எரிநிகழ்ந் தன்ன செலவின்
        செருமிகு வளவ! நிற் சினைஇயோர் நாடே.


        42. ஈகையும் வாகையும்!
        பாடியவர்: இடைக்காடனார்.
        பாடப்பட்டோன்: சோழன் குளமுற்றத்துத் துஞ்சிய கிள்ளி வளவன்.
        திணை : வாகை. துறை: அரச வாகை.
        சிறப்பு : சோழனின் மறமேம் பாடும், கொடை மேம்பாடும், வலிமைச் சிறப்பும்.


        ஆனா ஈகை, அடு போர், அண்ணல்! நின்
        யானையும் மலையின் தோன்றும்; பெரும! நின்
        தானையும் கடலென முழங்கும்; கூர்நுனை
        வேலும் மின்னின் விளங்கும் ; உலகத்து
        அரைசுதலை பனிக்கும் ஆற்றலை யாதலின்,
        புரைதீர்ந் தன்று; அது புதுவதோ அன்றே;
        தண்புனற் பூசல் அல்லது, நொந்து,
        ‘களைக, வாழி, வளவ! ‘ என்று, நின்
        முனைதரு பூசல் கனவினும் அறியாது,
        புலிபுறங் காக்கும் குருளை போல,
        மெலிவில் செங்கோல் நீபுறங் காப்பப்,
        பெருவிறல் யாணர்த் தாகி, அரிநர்
        கீழ்மடைக் கொண்ட வாளையும், உழவர்
        படைமிளிர்ந் திட்ட யாமையும், அறைநர்
        கரும்பிற் கொண்ட தேனும், பெருந்துறை
        நீர்தரு மகளிர் குற்ற குவளையும்,
        வன்புலக் கேளிர்க்கு வருவிருந் தயரும்
        மென்புல வைப்பின் நன்னாட்டுப் பொருந!
        மலையின் இழிந்து, மாக்கடல் நோக்கி,
        நிலவரை இழிதரும் பல்யாறு போலப்,
        புலவ ரெல்லாம் நின்நோக் கினரே;
        நீயே, மருந்தில் கணிச்சி வருந்த வட்டித்துக்
        கூற்றுவெகுண் டன்ன முன்பொடு,
        மாற்றுஇரு வேந்தர் மண்நோக் கினையே.


        43. பிறப்பும் சிறப்பும்!
        பாடியவர்: தாமப்பல் கண்ணனார்,
        பாடப்பட்டோன்: சோழன் நலங்கிள்ளி தம்பி மாவளத்தான்.
        திணை : வாகை. துறை: அரசவாகை.
        குறிப்பு : புலவரும் அரச குமரனும் வட்டுப் பொருவுழிக் கைகரப்ப, வெகுண்டு, வட்டுக் கொண்டு எறிந்தானைச் , 'சோழன் மகன்
        அல்லை' என, நாணியுருந்தானை அவர் பாடியது.


        நிலமிசை வாழ்நர் அலமரல் தீரத்,
        தெறுகதிர்க் கனலி வெம்மை தாங்கிக்,
        கால்உண வாகச், சுடரொடு கொட்கும்
        அவிர்சடை முனிவரும் மருளக், கொடுஞ்சிறைக்
        கூருகிர்ப் பருந்தின் ஏறுகுறித், தொரீஇத்,
        தன்னகம் புக்க குறுநடைப் புறவின்
        தபுதி யஞ்சிச் சீரை புக்க
        வரையா ஈகை உரவோன் மருக!
        நேரார்க் கடந்த முரண்மிகு திருவின்
        தேர்வண் கிள்ளி தம்பி! வார் கோல்,
        கொடுமர மறவர் பெரும! கடுமான்
        கைவண் தோன்றல்! ஐயம் உடையேன்:
        ‘ஆர்புனை தெரியல்நின் முன்னோர் எல்லாம்
        பார்ப்பார் நோவன செய்யலர்: மற்றுஇது
        நீர்த்தோ நினக்கு?’ என வெறுப்பக் கூறி,
        நின்யான் பிழைத்தது நோவாய் என்னினும்,
        நீபிழைத் தாய்போல் நனிநா ணினையே;
        ‘தம்மைப் பிழைத்தோர்ப் பொறுக்குஞ் செம்மல்!
        இக்குடிப் பிறந்தோர்க் கெண்மை காணும்’ எனக்
        காண்டகு மொய்ம்ப! காட்டினை; ஆகலின்,
        யானே பிழைத்தனென் ! சிறக்கநின் ஆயுள்;
        மிக்குவரும் இன்னீர்க் காவிரி
        எக்கர் இட்ட மணலினும் பலவே!


        44. அறமும் மறமும்!
        பாடியவர்: கோவூர் கிழார்.
        பாடப்பட்டோன்: சோழன் நெடுங்கிள்ளி.
        திணை : வாகை. துறை: அரச வாகை. குறிப்பு :
        நலங்கிள்ளி ஆவுரை முற்றியிருந்தான்; அதுகாலை அடைத்திருந்த நெடுங்கிள்ளியைக் கண்டு பாடியது, இச் செய்யுள்.


        இரும்பிடித் தொழுதியடு பெருங்கயம் படியா,
        நெல்லுடைக் கவளமொடு நெய்ம்மிதி பெறாஅ,
        திருந்தரை நோன்வெளில் வருந்த ஒற்றி,
        நிலமிசைப் புரளும் கைய, வெய்துயிர்த்து,
        அலமரல் யானை உருமென முழங்கவும்,
        பாலில் குழவி அலறவும், மகளிர்
        பூவில் வறுந்தலை முடிப்பவும், நீரில்
        வினைபுனை நல்லில் இனைகூஉக் கேட்பவும்,
        இன்னாது அம்ம, ஈங்கு இனிது இருத்தல்;
        துன்னரும் துப்பின் வயமான் தோன்றல்!
        அறவை யாயின்,’நினது’ எனத் திறத்தல்!
        மறவை யாயின், போரொடு திறத்தல்;
        அறவையும் மறவையும் அல்லை யாகத்,
        திறவாது அடைத்த திண்ணிலைக் கதவின்
        நீள்மதில் ஒருசிறை ஒடுங்குதல்
        நாணுத்தக வுடைத்திது காணுங் காலே.


        45. தோற்பது நும் குடியே!
        பாடியவர்: கோவூர் கிழார்.
        பாடப்பட்டோர்: சோழன் நலங்கிள்ளியும், நெடுங்கிள்ளியும்.
        திணை: வஞ்சி. துறை; துணை வஞ்சி.
        குறிப்பு: முற்றியிருந்த நலங்கிள்ளியையும், அடைத்திருந்த நெடுங்கிள்ளியையும் பாடிய செய்யுள் இது.


        இரும்பனை வெண்தோடு மலைந்தோன் அல்லன்;
        கருஞ்சினை வேம்பின் தெரியலோன் அல்லன்!
        நின்ன கண்ணியும் ஆர்மிடைந் தன்றே; நின்னொடு
        பொருவோன் கண்ணியும் ஆர்மிடைந் தன்றே;
        ஒருவீர் தோற்பினும், தோற்ப நும் குடியே;
        இருவீர் வேறல் இயற்கையும் அன்றே; அதனால்,
        குடிப்பொருள் அன்று, நும் செய்தி; கொடித்தேர்
        நும்மோர் அன்ன வேந்தர்க்கு
        மெய்ம்மலி உவகை செய்யும், இவ் இகலே!


        46. அருளும் பகையும்!
        பாடியவர்: கோவூர் கிழார்.
        பாடப்பட்டோன்: சோழன் குளமுற்றத்துத் துஞ்சிய கிள்ளி வளவன்.
        திணை: வஞ்சி. துறை; துணை வஞ்சி.
        குறிப்பு: மலையமான் மக்களை யானைக் காலில் இட்ட காலத்துப் பாடி உய்யக் கொண்டது.
        நீயே, புறவின் அல்லல் அன்றியும், பிறவும்
        இடுக்கண் பலவும் விடுத்தோன் மருகனை;
        இவரே, புலனுழுது உண்மார் புன்கண் அஞ்சித்,
        தமதுபகுத்து உண்ணும் தண்ணிழல் வாழ்நர்!
        களிறுகண்டு அழூஉம் அழாஅல் மறந்த
        புன்றலைச் சிறாஅர் மன்று மருண்டு நோக்கி,
        விருந்திற் புன்கண்நோ வுடையர்;
        கெட்டனை யாயின், நீ வேட்டது செய்ம்மே!


        47. புலவரைக் காத்த புலவர்!
        பாடியவர்: கோவூர் கிழார்.
        பாடப்பட்டோன்: காரியாற்றுத் துஞ்சிய நெடுங்கிள்ளி.
        திணை: வஞ்சி. துறை; துணை வஞ்சி.
        குறிப்பு: சோழன் நலங்கிள்ளியிடமிருந்து உறையூர் புகுந்த இளந்தத்தன் என்னும் புலவனை, ஒற்று வந்தான் என்று கொல்லப் புகுந்தவிடத்துப், பாடி
        உய்யக் கொண்ட செய்யுள் இது.


        வள்ளியோர்ப் படர்ந்து, புள்ளின் போகி,
        ‘நெடிய’ என்னாது சுரம்பல கடந்து,
        வடியா நாவின் வல்லாங்குப் பாடிப்,
        பெற்றது மகழ்ந்தும், சுற்றம் அருத்தி,
        ஓம்பாது உண்டு, கூம்பாது வீசி,
        வரிசைக்கு வருந்தும்இப் பரிசில் வாழ்க்கை
        பிறர்க்குத் தீதறிந் தன்றோ? இன்றே; திறம்பட
        நண்ணார் நாண, அண்ணாந்து ஏகி,
        ஆங்குஇனிது ஒழுகின் அல்லது, ஓங்கு புகழ்
        மண்ணாள் செல்வம் எய்திய
        நும்மோர் அன்ன செம்மலும் உடைத்தே.


        48. 'கண்டனம்' என நினை!
        பாடியவர்: பொய்கையார்.
        பாடப்பட்டோன்: சேரமான் கோக்கோதை மார்பன்.
        திணை: பாடாண். துறை: புலவராற்றுப் படை.


        கோதை மார்பிற் கோதை யானும்,
        கோதையைப் புணர்ந்தோர் கோதை யானும்,
        மாக்கழி மலர்ந்த நெய்த லானும்,
        கள்நா றும்மே, கானல்அம் தொண்டி;
        அ·துஎம் ஊரே; அவன்எம் இறைவன்;
        எம்மும் உள்ளுமோ; முதுவாய் இரவல!
        ‘அமர்மேம் படூஉங் காலை, நின்
        புகழ்மேம் படுநனைக் கண்டனம்’ எனவே.


        49. எங்ஙனம் மொழிவேன்?
        பாடியவர்: பொய்கையார்.
        பாடப்பட்டோன்: சேரமான் கோக்கோதை மார்பன்.
        திணை: பாடாண். துறை: புலவராற்றுப் படை.


        நாடன் என்கோ? ஊரன் என்கோ?
        பாடிமிழ் பனிக்கடற் சேர்ப்பன் என்கோ?
        யாங்கனம் மொழிகோ, ஓங்குவாள் கோதையை?
        புனவர் தட்டை புடைப்பின், அயலது
        இறங்குகதிர் அலமரு கழனியும்,
        பிறங்குநீர்ச் சேர்ப்பினும் , புள் ஒருங்கு எழுமே!


        50. கவரி வீசிய காவலன்!
        பாடியவர்: மோசிகீரனார்.
        பாடப்பட்டோன்: சேரமான் தகடூர் எறிந்த பெருஞ்சேரல் இரும்பொறை.
        திணை:பாடாண். துறை: இயன் மொழி.
        குறிப்பு: அறியாது முரசுகட்டிலில் ஏறியவரைத் தண்டம் செய்யாது துயில் எழுந் துணையும் கவரிகொண்டு வீசினன்
        சேரமான்; அது குறித்துப் புலவர் பாடிய செய்யுள் இது.


        மாசற விசித்த வார்புஉறு வள்பின்
        மைபடு மருங்குல் பொலிய, மஞ்ஞை
        ஒலிநெடும் பீலி ஒண்பொறி, மணித்தார்,
        பொலங்குழை உழிஞையடு, பொலியச் சூட்டிக்,
        குருதி வேட்கை உருகெழு முரசம்
        மண்ணி வாரா அளவை, எண்ணெய்
        நுரைமுகந் தன்ன மென்பூஞ் சேக்கை
        அறியாது ஏறிய என்னைத் தெறுவர,
        இருபாற் படுக்குநின் வாள்வாய் ஒழித்ததை
        அதூஉம் சாலும், நற் றமிழ்முழுது அறிதல்;
        அதனொடும் அமையாது, அணுக வந்து, நின்
        மதனுடை முழவுத்தோள் ஓச்சித், தண்ணென
        வீசி யோயே; வியலிடம் கமழ,
        இவன்இசை உடையோர்க்கு அல்லது, அவணது
        உயர்நிலை உலகத்து உறையுள் இன்மை
        விளங்கக் கேட்ட மாறுகொல்:
        வலம்படு குருசில்! நீ ஈங்குஇது செயலே?


        51. ஈசலும் எதிர்ந்தோரும் !
        பாடியவர்: ஐயூர் முடவனார்! ஐயூர் கிழார் எனவும் பாடம்.
        பாடப்பட்டோன்: பாண்டியன் கூடகாரத்துத் துஞ்சிய மாறன் வழுதி.
        திணை: வாகை. துறை; அரச வாகை.
        குறிப்பு; 'செம்புற்று ஈயல்போல ஒருபகல் வாழ்க்கைக்கு உலமருவோர்' என்னும் செறிவான
        அறவுரையைக் கூறுவது.


        நீர்மிகின், சிறையும் இல்லை; தீமிகின்,
        மன்னுயிர் நிழற்றும் நிழலும் இல்லை;
        வளிமிகின், வலியும் இல்லை; ஒளிமிக்கு
        அவற்றோர் அன்ன சினப்போர் வழுதி,
        ‘தண் தமிழ் பொது’ எனப் பொறாஅன், போர் எதிர்ந்து,
        கொண்டி வேண்டுவன் ஆயின், ‘கொள்க’ எனக்
        கொடுத்த மன்னர் நடுக்கற் றனரே;
        அளியரோ அளியர், அவன் அளிஇழந் தோரே;
        நுண்பல் சிதலை அரிதுமுயன்று எடுத்த
        செம்புற்று ஈயல் போல,
        ஒருபகல் வாழ்க்கைக்கு உலமரு வோரே!


        52. ஊன் விரும்பிய புலி !
        பாடியவர்: மருதன் இளநாகனார்; மருதிள நாகனார் என்பதும் பாடம்.
        பாடப்பட்டோன்: பாண்டியன் கூடகாரத்துத் துஞ்சிய மாறன்
        வழுதி. திணை: வாகை. துறை; அரச வாகை.
        குறிப்பு; நாயும் புலியும் என்னும் வல்லாடல் பற்றிய செய்தி.


        அணங்கு உடை நெடுங்கோட்டு அளையகம் முனைஇ,
        முணங்கு நிமிர் வயமான் முழுவலி ஒருத்தல்,
        ஊன்நசை உள்ளம் துரப்ப, இசை குறித்துத்
        தான் வேண்டு மருங்கின் வேட்டுஎழுந் தாங்கு,
        வடபுல மன்னர் வாட, அடல் குறித்து,
        இன்னா வெம்போர் இயல்தேர் வழுதி!
        இதுநீ கண்ணியது ஆயின், இரு நிலத்து
        யார்கொல் அளியர் தாமே? ஊர்தொறும்
        மீன்சுடு புகையின் புலவுநாறு நெடுங் கொடி
        வயல்உழை மருதின் வாங்குசினை வலக்கும்,
        பெருநல் யாணரின் ஒரீஇ, இனியே
        கலி கெழு கடவுள் கந்தம் கைவிடப்
        பலிகண் மாறிய பாழ்படு பொதியில்,
        நரைமூ தாளர் நாயிடக் குழிந்த
        வல்லின் நல்லகம் நிறையப், பல்பொறிக்
        கான வாரணம் ஈனும்
        காடாகி விளியும் நாடுடை யோரே!


        53. செந்நாவும் சேரன் புகழும்!
        பாடியவர்: பொருந்தில் இளங்கீரனார்.
        பாடப்பட்டோன்: சேரமான் மாந்தரஞ்சேரல் இரும்பொறை.
        திணை: வாகை. துறை: அரசவாகை.
        குறிப்பு: கைகோத்து ஆடும் தெற்றி யாட்டம் பற்றிய செய்தி.


        முதிர்வார் இப்பி முத்த வார் மணல்,
        கதிர்விடு மணியின் கண்பொரு மாடத்து,
        இலங்கு வளை மகளிர் தெற்றி ஆடும்
        விளங்கு சீர் விளங்கில் விழுமம் கொன்ற
        களங்கொள் யானைக், கடுமான், பொறைய!
        விரிப்பின் அகலும்; தொகுப்பின் எஞ்சும்;
        மம்மர் நெஞ்சத்து எம்மனோர்க்கு ஒருதலை
        கைம்முற் றலநின் புகழே, என்றும்;
        ஒளியோர் பிறந்தஇம் மலர்தலை உலகத்து
        வாழேம் என்றலும் அரிதே; ‘தாழாது
        செறுத்த செய்யுள் செய்செந் நாவின்,
        வெறுத்த கேள்வி, விளங்குபுகழ்க் கபிலன்
        இன்றுளன் ஆயின், நன்றுமன், என்ற நின்
        ஆடு கொள் வரிசைக்கு ஒப்பப்
        பாடுவன் மன்னால், பகைவரைக் கடப்பே.


        54. எளிதும் கடிதும்!
        பாடியவர்: கோனாட்டு எறிச்சலூர் மாடலன் மதுரைக் குமரனார்.
        பாடப்பட்டோன்: சேரமான் குட்டுவன் கோதை.
        திணை: வாகை. துறை : அரசவாகை.


        எங்கோன் இருந்த கம்பலை முதூர்,
        உடையோர் போல இடையின்று குறுகிச்,
        செம்மல் நாளவை அண்ணாந்து புகுதல்
        எம்அன வாழ்க்கை இரவலர்க்கு எளிதே;
        இரவலர்க்கு எண்மை யல்லது; புரவு எதிர்ந்து
        வானம் நாண, வரையாது, சென்றோர்க்கு
        ஆனாது ஈயும் கவிகை வண்மைக்
        கடுமான் கோதை துப்பெதிர்ந்து எழுந்த
        நெடுமொழி மன்னர் நினைக்குங் காலைப்,
        பாசிலைத் தொடுத்த உவலைக் கண்ணி,
        மாசுண் உடுக்கை, மடிவாய், இடையன்
        சிறுதலை ஆயமொடு குறுகல் செல்லாப்
        புலிதுஞ்சு வியன்புலத்து அற்றே
        வலிதுஞ்சு தடக்கை அவனுடை நாடே.


        55. மூன்று அறங்கள்!
        பாடியவர்: மதுரை மருதன் இளநாகனார்.
        பாடப்பட்டோன்: பாண்டியன் இலவந்திகைப் பள்ளித் துஞ்சிய நன்மாறன்.
        திணை: பாடாண். துறை: செவியறிவுறூஉ.


        ஓங்கு மலைப் பெருவில் பாம்புஞாண் கொளீஇ,
        ஒரு கணை கொண்டு மூவெயில் உடற்றிப்
        பெரு விறல் அமரர்க்கு வெற்றி தந்த
        கறை மிடற்று அண்ணல் காமர் சென்னிப்
        பிறை நுதல் விளங்கும் ஒருகண் போல,
        வேந்து மேம்பட்ட பூந்தார் மாற!
        கடுஞ் சினத்த கொல் களிறும்;
        கதழ் பரிய கலி மாவும்,
        நெடுங் கொடிய நிமிர் தேரும்,
        நெஞ் சுடைய புகல் மறவரும், என
        நான்குடன் மாண்ட தாயினும், மாண்ட
        அறநெறி முதற்றே, அரசின் கொற்றம்;
        அதனால், நமரெனக் கோல்கோ டாது,
        ‘பிறர்’ எனக் குணங் கொல்லாது,,
        ஞாயிற் றன்ன வெந்திறல் ஆண்மையும்,
        திங்கள் அன்ன தண்பெருஞ் சாயலும்,
        வானத்து அன்ன வண்மையும், மூன்றும்,
        உடையை ஆகி, இல்லோர் கையற,
        நீநீடு வாழிய நெடுந்தகை! தாழ்நீர்!
        வெண் தலைப் புணரி அலைக்கும் செந்தில்
        நெடுவேள் நிலைஇய காமர் வியந்துறைக்
        கடுவளி தொகுப்ப ஈண்டிய
        வடுஆழ் எக்கர் மணலினும் பலவே!


        56. கடவுளரும் காவலனும்!
        பாடியவர்: மதுரைக் கணக்காயனார் மகனார் நக்கீரனார்; (மதுரை மருதன் இளநாகனார் எனவும் பாடம்).
        பாடப்பட்டோன்: பாண்டியன் இலவந்திகைப் பள்ளித் துஞ்சிய நன்மாறன்.
        திணை: பாடாண். துறை : பூவை நிலை.


        ஏற்று வலன் உயரிய எரிமருள் அவிர்சடை,
        மாற்றருங் கணிச்சி, மணி மிடற் றோனும்,
        கடல் வளர் புரிவளை புரையும் மேனி,
        அடல் வெந் நாஞ்சில், பனைக்கொடி யோனும்;
        மண் ணுறு திருமணி புரையும் மேனி,
        விண்ணுயர் புல்கொடி, விறல்வெய் யனும்,
        மணி மயில் உயரிய மாறா வென்றிப்,
        பிணிமுக ஊர்தி, ஒண்செய் யோனும்_என
        ஞாலம் காக்கும் கால முன்பின்,
        தோலா நல்இசை, நால்வர் உள்ளும்,
        கூற்றுஒத் தீயே, மாற்றருஞ் சீற்றம்;
        வலிஒத் தீயே, வாலி யோனைப்;
        புகழ்ஒத் தீயே, இகழுநர் அடுநனை;
        முருகுஒத் தீயே, முன்னியது முடித்தலின்;
        ஆங்குஆங்கு அவரவர் ஒத்தலின், யாங்கும்
        அரியவும் உளவோ, நினக்கே? அதனால்,
        இரவலர்க்கு அருங்கலம் அருகாது ஈயா,
        யவனர் நன்கலம் தந்த தண்கமழ் தேறல்
        பொன்செய் புனை கலத்து ஏந்தி, நாளும்
        ஒண் தொடி மகளிர் மடுப்ப, மகிழ்சிறந்து,
        ஆங்கினிது ஒழுகுமதி! ஓங்குவாள் மாற!
        அங்கண் விசும்பின் ஆரிருள் அகற்றும்
        வெங்கதிர்ச் செல்வன் போலவும், குடதிசைத்
        தண்கதிர் மதியம் போல்வும்,
        நின்று நிலைஇயர், உலகமோடு உடனே!


        57. காவன்மரமும் கட்டுத்தறியும்!
        பாடியவர்: காவிரிப்பூம் பட்டினத்துக் காரிக்கண்ணனார்.
        பாடப்பட்டோர்: பாண்டியன் இலவந்திகைப் பள்ளித் துஞ்சிய நன்மாறன்.
        திணை: வஞ்சி. துறை : துணை வஞ்சி.


        வல்லார் ஆயினும், வல்லுநர் ஆயினும்,
        புகழ்தல் உற்றோர்க்கு மாயோன் அன்ன,
        உரைசால் சிறப்பின் புகழ்சால் மாற!
        நின்னொன்று கூறுவது உடையோன்; என்னெனின்,
        நீயே, பிறர்நாடு கொள்ளும்காலை, அவர் நாட்டு
        இறங்கு கதிர் கழனிநின் இளையரும் கவர்க:
        நனந்தலைப் பேரூர் எரியும் நைக்க;
        மின்னு நிமிர்ந் தன்ன நின்ஒளிறு இலங்கு நெடுவேல்
        ஒன்னார்ச் செகுப்பினும் செகுக்க; என்னதூஉம்
        கடிமரம் தடிதல் ஓம்பு! நின்
        நெடுதல் யானைக்குக் கந்தாற் றாவே.


        58. புலியும் கயலும்!
        பாடியவர்: காவிரிப்பூம் பட்டினத்துக் காரிக்கண்ணனார்.
        பாடப்பட்டோர்: சோழன் குராப்பள்ளித் துஞ்சிய பெருந் திருமா வளவனும்
        பாண்டியன் வெள்ளியம் பலத்துத் துஞ்சிய பெரு வழுதியும்.
        குறிப்பு: இருவேந்தரும் ஒருங்கிருந்தபோது பாடியது.
        திணை: பாடாண். துறை : உடனிலை.


        நீயே, தண்புனற் காவிரிக் கிழவனை; இவளே,
        முழுமுதல் தொலைந்த கோளி ஆலத்துக்
        கொழுநிழல் நெடுஞ்சினை வீழ்பொறுத் தாங்குத்,
        தொல்லோர் மாய்ந்தெனத் துளங்கல் செல்லாது.
        நல்லிசை முதுகுடி நடுக்குஅறத் தழீஇ,
        இளையது ஆயினும் கிளைஅரா எறியும்,
        அருநரை உருமின், பெருநரைப் பொறாஅச்
        செருமாண் பஞ்சவர் ஏறே; நீயே,
        அறந்துஞ்சு உறந்தைப் பொருநனை; இவனே,
        நெல்லும் நீரும் எல்லார்க்கும் எளியவென,
        வரைய சாந்தமும், திரைய முத்தமும்,
        இமிழ்குரல் முரசம் மூன்றுடன் ஆளும்,
        தமிழ்கெழு கூடல் தண்கோல் வேந்தே;
        பால்நிற உருவின் பனைக்கொடி யோனும்,
        நீல்நிற உருவின், நேமியோனும், என்று
        இருபெருந் தெய்வமும் உடன் நின் றாஅங்கு,
        உருகெழு தோற்றமொடு உட்குவர விளங்கி,
        இந்நீர் ஆகலின், இனியவும் உளவோ?
        இன்னும் கேண்மின் நும் இசைவா ழியவே;
        ஒருவீர் ஒருவீர்க்கு ஆற்றுதிர்; இருவீரும்
        உடனிலை திரியீர் ஆயின், இமிழ்திரைப்
        பெளவம் உடுத்தஇப் பயங்கெழு மாநிலம்
        கையகப் படுவது பொய்யா காதே;
        அதனால், நல்ல போலவும், நயவ போலவும்,
        தொல்லோர் சென்ற நெறியர் போலவும்,
        காதல் நெஞ்சின்நும் புணர்ச்சி; வென்று வென்று
        அடுகளத்து உயர்க நும் வேலே; கொடுவரிக்
        கோள்மாக் குயின்ற சேண்விளங்கு தொடுபொறி
        நெடுநீர்க் கெண்டையடு பொறித்த
        குடுமிய ஆக, பிறர் குன்றுகெழு நாடே.


        59. பாவலரும் பகைவரும்!
        பாடியவர்: மதுரைக் கூலவாணிகன் சீத்தலைச் சாத்தனார்.
        பாடப்பட்டோன்: பாண்டியன் சித்திரமாடத்துத் துஞ்சிய நன்மாறன்.
        திணை: பாடாண். துறை : பூவைநிலை.


        ஆரம் தாழ்ந்த அணிகிளிர் மார்பின்,
        தாள்தோய் தடக்கைத், தகைமாண் வழுதி!
        வல்லை மன்ற, நீநயந் தளித்தல்!
        தேற்றாய், பெரும! பொய்யே; என்றும்
        காய்சினம் தவிராது கடல்ஊர்பு எழுதரும்
        ஞாயிறு அனையை, நின் பகைவர்க்குத்;
        திங்கள் அனையை, எம்ம னோர்க்கே.


        60. மதியும் குடையும்!
        பாடியவர்: உறையூர் மருத்துவன் தாமோதரனார். குடை புறப்பட்டதெனக் இருதித் தொழுதேம் என்று .
        பாடப்பட்டோன்: சோழன் குராப்பள்ளித் துஞ்சிய பெருந் திருமா வளவன்.
        திணை: பாடாண். துறை : குடை மங்கலம்.


        முந்நீர் நாப்பண் திமில்சுடர் போலச்,
        செம்மீன் இமைக்கும் மாக விசும்பின்
        உச்சி நின்ற உவவுமதி கண்டு,
        கட்சி மஞ்ஞையின் சுரமுதல் சேர்ந்த,
        சில் வளை விறலியும், யானும், வல்விரைந்து,
        தொழுதனம் அல்லமோ, பலவே! கானல்
        கழிஉப்பு முகந்து கல்நாடு மடுக்கும்
        ஆரைச் சாகாட்டு ஆழ்ச்சி போக்கும்
        உரனுடை நோன்பகட்டு அன்ன எங்கோன்,
        வலன் இரங்கு முரசின் வாய்வாள் வளவன்,
        வெயில்மறைக் கொண்ட உருகெழு சிறப்பின்
        மாலை வெண்குடை ஒக்குமால் எனவே?


        61. மலைந்தோரும் பணிந்தோரும்!
        பாடியவர்: கோனாட்டு எறிச்சிலுர் மாடலன் மதுரைக் குமரனார்.
        பாடப்பட்டோன்: சோழன் இலவந்திகைப் பள்ளித் துஞ்சிய
        நலங்கிள்ளி சேட்சென்னி. திணை; வாகை. துறை; அரச வாகை.


        கொண்டைக் கூழைத் தண்டழைக் கடைசியர்
        சிறுமாண் நெய்தல் ஆம்பலொடு கட்கும்,
        மலங்கு மிளிர், செறுவின் தளம்புதடிந் திட்ட
        பழன வாளைப் பரூஉக்கண் துணியல்
        புதுநெல் வெண்சோற்றுக் கண்ணுறை ஆக,
        விலாப் புடை மருங்கு விசிப்ப மாந்தி,
        நீடுகதிர்க் கழனிச் சூடுதடு மாறும்
        வன்கை வினைஞர் புன்தலைச் சிறாஅர்
        தெங்குபடு வியன்பழம் முனையின், தந்தையர்
        குறைக்கண் நெடுபோர் ஏறி, விசைத் தெழுந்து,
        செழுங்கோட் பெண்ணைப் பழந்தொட முயலும்,
        வைகல் யாணர், நன்னாட்டுப் பொருநன்,
        எ·குவிளங்கு தடக்கை இயல்தேர்ச் சென்னி,
        சிலைத்தார் அகலம் மலைக்குநர் உளர்எனின்,
        தாமறி குவர்தமக்கு உறுதி; யாம் அவன்
        எழுஉறழ் திணிதோள் வழுவின்றி மலைந்தோர்
        வாழக் கண்டன்றும் இலமே; தாழாது,
        திருந்து அடி பொருந்த வல்லோர்
        வருந்தக் காண்டல், அதனினும் இலமே!


        62. போரும் சீரும்!
        பாடியவர்: கழாத் தலையார்.
        பாடப்பட்டோன்: சேரமான் குடக்கோ நெடுஞ்சேரலாதன்; சோழன் வேற்ப·றடக் கைப் பெருவிறற் கிள்ளி.
        குறிப்பு: போர்ப்புறத்துப் பொருது இவர் வீழ்ந்த காலைப் பாடியது.
        திணை: தும்பை. துறை : தொகை நிலை.


        வருதார் தாங்கி, அமர்மிகல் யாவது?
        பொருது ஆண்டொழிந்த மைந்தர் புண்தொட்டுக்,
        குருதிச் செங்கைக் கூந்தல் தீட்டி,
        நிறம்கிளர் உருவின் பேஎய்ப் பெண்டிர்
        எடுத்துஎறி அனந்தற் பறைச்சீர் தூங்கப்,
        பருந்து அருந்துற்ற தானையடு செருமுனிந்து,
        அறத்தின் மண்டிய மறப்போர் வேந்தர்
        தாம்மாய்ந் தனரே; குடைதுளங் கினவே;
        உரைசால் சிறப்பின் முரசு ஒழிந்தனவே;
        பன்னூறு அடுக்கிய வேறுபடு பைஞ்ஞிலம்
        இடம்கெட ஈண்டிய வியன்கண் பாசறைக்,
        களங்கொளற்கு உரியோர் இன்றித், தெறுவர,
        உடன்வீழ்ந் தன்றால், அமரே; பெண்டிரும்
        பாசடகு மிசையார், பனிநீர் மூழ்கார்,
        மார்பகம் பொருந்தி ஆங்கமைந் தன்றே;
        வாடாப் பூவின், இமையா நாட்டத்து,
        நாற்ற உணவினோரும் ஆற்ற
        அரும்பெறல் உலகம் நிறைய
        விருந்துபெற் றனரால்; பொலிக, நும் புகழே!


        63. என்னாவது கொல்?
        பாடியவர்: பரணர்.
        பாடப்பட்டோன்: சோழன் வேற்ப·றடக்கைப் பெருவிறற் கிள்ளி; சேரமான் குடக்கோ நெடுஞ்சேரலாதன்.
        குறிப்பு: இருவரும் பொருது களத்தில் வீழ்ந்த போது பாடியது.
        திணை: தும்பை. துறை : தொகை நிலை.


        எனைப்பல் யானையும் அம்பொடு துளங்கி,
        விளைக்கும் வினையின்றிப் படைஒழிந் தனவே;
        விறற் புகழ் மாண்ட புரவி எல்லாம்
        மறத் தகை மைந்தரொடு ஆண்டுப்பட் டனவே;
        தேர்தர வந்த சான்றோர் எல்லாம்,
        தோல் கண் மறைப்ப, ஒருங்கு மாய்ந்தனரே;
        விசித்து வினை மாண்ட மயிர்க்கண் முரசம்,
        பொறுக்குநர் இன்மையின், இருந்துவிளிந் தனவே;
        சாந்தமை மார்பின் நெடுவேல் பாய்ந்தென,
        வேந்தரும் பொருது, களத்து ஒழிந்தனர்; இனியே,
        என்னா வதுகொல் தானே; கழனி
        ஆம்பல் வள்ளித் தொடிக்கை மகளிர்
        பாசவல் முக்கித், தண்புனல் பாயும்,
        யாணர் அறாஅ வைப்பின்
        காமர் கிடக்கை அவர் அகன்றலை நாடே?


        64. புற்கை நீத்து வரலாம்!
        பாடியவர்: நெடும்பல்லியத்தனார்.
        பாடப்பட்டோன்: பாண்டியன் பல்யாகசாலை முதுகுடுமிப் பெருவழுதி.
        திணை: பாடாண். துறை : விறலியாற்றுப்படை.


        அருமிளை இருக்கை யதுவே-மனைவியும்,
        வேட்டச் சிறா அர் சேட்புலம் படராது,
        படைமடைக் கொண்ட குறுந்தாள் உடும்பின்
        விழுக்குநிணம் பெய்த தயிர்க்கண் மிதவை,
        யாணர் நல்லவை பாணரொடு, ஓராங்கு
        வருவிருந்து அயரும் விருப்பினள் ; கிழவனும்
        அருஞ்சமம் ததையத் தாக்கிப், பெருஞ்சமத்து
        அண்ணல் யானை அணிந்த
        பொன்செய் ஓடைப் பெரும்பரி சிலனே.


        நல்யாழ்,ஆகுளி, பதலையடு சுருக்கிச்,
        செல்லா மோதில் சில்வளை விறலி!
        களிற்றுக் கணம் பொருத கண்ணகன் பறந்தலை,
        விசும்புஆடு எருவை புசுந்தடி தடுப்பப்,
        பகைப்புலம் மரீஇய தகைப்பெருஞ் சிறப்பின்
        குடுமிக் கோமாற் கண்டு,
        நெடுநீர்ப் புற்கை நீத்தனம் வரற்கே?


        65. நாணமும் பாசமும்!
        பாடியவர்: கழாஅத் தலையார்.
        பாடப்பட்டோன்: சேரமான் பெருஞ்சேரலாதன்; இவன் கரிகாற் பெருவளத்தானோடு பொருது
        புறப்புண்பட்டு, வடக்கிருந்தபோது பாடியது.
        திணை: பொதுவியல். துறை : கையறுநிலை.
        சிறப்பு: புறப்புண்பட்டோர் நாணி வடக்கிருந்து உயிர்விடும் மரபு.


        மண்முழா மறப்பப், பண் யாழ் மறப்ப
        இருங்கண் குழிசி கவிழ்ந்து இழுது பறப்பச்,
        சுரும்பூஆர் தேறல் சுற்றம் மறப்ப,
        உழவர் ஓதை மறப்ப, விழவும்
        அகலுள் ஆங்கண் சீறூர் மறப்ப,
        உவவுத் தலைவந்த பெருநாள் அமையத்து,
        இருசுடர் தம்முள் நோக்கி, ஒரு சுடர்
        புன்கண் மாலை மலைமறைந் தாங்குத்,
        தன்போல் வேந்தன் முன்பு குறித்து எறிந்த
        புறப்புண் நாணி, மறத்தகை மன்னன்
        வாள் வடக்கு இருந்தனன்; ஈங்கு,
        நாள்போல் கழியல, ஞாயிற்றுப் பகலே!


        66. நல்லவனோ அவன்!
        பாடியவர்: வெண்ணிக் குயத்தியார்: வெண்ணிற் குயத்தியார் எனவும் பாடம்.
        பாடப்பட்டோன்: சோழன் கரிகாற் பெருவளத்தான்.
        திணை: வாகை. துறை : அரச வாகை.


        நளியிரு முந்நீர் நாவாய் ஓட்டி,
        வளிதொழில் ஆண்ட உரவோன் மருக!
        களி இயல் யானைக் கரிகால் வளவ!
        சென்று, அமர்க் கடந்த நின் ஆற்றல் தோன்ற
        வென்றோய், நின்னினும் நல்லன் அன்றே
        கலிகொள் யாணர் வெண்ணிப் பறந்தலை,
        மிகப் புகழ் உலகம் எய்திப்,
        புறப்புண் நாணி, வடக் கிருந்தோனே!


        67. அன்னச் சேவலே!
        பாடியவர்: பிசிராந்தையார்.
        பாடப்பட்டோன்: கோப்பெருஞ் சோழன்,
        திணை: பாடாண். துறை: இயன்மொழி.


        அன்னச் சேவல் ! அன்னச் சேவல் !
        ஆடுகொள் வென்றி அடுபோர் அண்ணல்
        நாடு தலை அளிக்கும் ஒண்முகம் போலக்,
        கோடுகூடு மதியம் முகிழ்நிலா விளங்கும்
        மையல் மாலை யாம் கையறுபு இனையக்,
        குமரிஅம் பெருந்துறை அயிரை மாந்தி,
        வடமலைப் பெயர்குவை ஆயின், இடையது
        சோழ நன்னாட்டுப் படினே, கோழி
        உயர் நிலை மாடத்துக், குறும்பறை அசைஇ,
        வாயில் விடாது கோயில் புக்கு, எம்
        பெருங் கோக் கிள்ளி கேட்க, இரும்பிசிர்
        ஆந்தை அடியுறை எனினே, மாண்ட நின்
        இன்புறு பேடை அணியத், தன்
        அன்புறு நன்கலம் நல்குவன் நினக்கே-


        68. மறவரும் மறக்களிரும்!
        பாடியவர்: கோவூர் கிழார். பாடப்பட்டோன்; சோழன் நலங்கிள்ளி.
        திணை: பாடாண். துறை: பாணாற்றுப்படை.


        உடும்பு உரித்து அன்ன என்பு எழு மருங்கின்
        கடும்பின் கடும்பசி களையுநர்க் காணாது,
        சில்செவித்து ஆகிய கேள்வி நொந்து நொந்து,
        ஈங்குஎவன் செய்தியோ? பாண ! பூண்சுமந்து,
        அம் பகட்டு எழிலிய செம் பொறி ஆகத்து
        மென்மையின் மகளிர்க்கு வணங்கி,வன்மையின்
        ஆடவர்ப் பிணிக்கும் பீடுகெழு நெடுந்தகை,
        புனிறு தீர் குழவிக்கு இலிற்றுமுலை போலச்
        சுரந்த காவிரி மரங்கொல் மலிநீர்
        மன்பதை புரக்கும் நன்னாட்டுப் பொருநன்,
        உட்பகை ஒருதிறம் பட்டெனப், புட்பகைக்கு
        ஏவான் ஆகலின், சாவோம் யாம் என,
        நீங்கா மறவர் வீங்குதோள் புடைப்பத்,
        தணிபறை அறையும் அணிகொள் தேர்வழிக்
        கடுங்கண் பருகுநர் நடுங்குகை உகத்த
        நறுஞ்சேறு ஆடிய வறுந்தலை யானை
        நெடுனகர் வரைப்பின் படுமுழா ஓர்க்கும்
        உறந்தை யோனே குருசில்;
        பிறன்கடை மறப்ப நல்குவன், செலினே!


        69. காலமும் வேண்டாம்!
        பாடியவர்: ஆலந்தூர் கிழார்.
        பாடப்பட்டோன்: சோழன் குளமுற்றத்துத் துஞ்சிய கிள்ளி வளவன்.
        திணை:பாடாண். துறை: பாணாற்றுப்படை.


        கையது, கடன் நிறை யாழே; மெய்யது,
        புரவலர் இன்மையின் பசியே; அரையது
        வேற்றிழை நுழைந்த வேர்நனை சிதாஅர்
        ஓம்பி உடுத்த உயவற் பாண!
        பூட்கை இல்லோன் யாக்கை போலப்
        பெரும்புல் என்ற இரும் பேர் ஒக்கலை;
        வையகம் முழுவதுடன் வ¨ளைப், பையென
        என்னை வினவுதி ஆயின், மன்னர்
        அடுகளிறு உயவும் கொடிகொள் பாசறைக்,
        குருதிப் பரப்பின் கோட்டுமா தொலைச்சிப்.
        புலாக் களம் செய்த கலாஅத் தானையன்
        பிறங்கு நிலை மாடத்து உறந்தை யோனே!
        பொருநர்க்கு ஓங்கிய வேலன், ஒரு நிலைப்
        பகைப் புலம் படர்தலும் உரியன் ; தகைத் தார்
        ஒள்ளெரி புரையும் உருகெழு புசும்பூண்
        கிள்ளி வளவற் படர்குவை ஆயின்,
        நெடுங் கடை நிற்றலும் இலையே; கடும் பகல்
        தேர்வீசு இருக்கை ஆர நோக்கி,
        நீ அவற் கண்ட பின்றைப், பூவின்
        ஆடுவண்டு இமிராத் தாமரை
        சூடாய் ஆதல் அதனினும் இலையே.


        70. குளிர்நீரும் குறையாத சோறும்
        பாடியவர்: கோவூர் கிழார்: (கோவூர் அழகியார் எனவும் பாடம்).
        பாடப்பட்டோன்: சோழன் குளமுற்றத்துத் துஞ்சிய கிள்ளி வளவன்.
        திணை : பாடாண். துறை: பாணாற்றுப்படை.


        தேஎம் தீந்தொடைச் சீறியாழ்ப் பாண!
        கயத்து வாழ் யாமை காழ்கோத் தன்ன
        நுண்கோல் தகைத்த தெண்கண் மாக்கிணை
        இனிய காண்க; இவண் தணிக எனக் கூறி;
        வினவல் ஆனா முதுவாய் இரவல!
        தைத் திங்கள் தண்கயம் போலக்,
        கொளக்கொளக் குறைபடாக் கூழுடை வியனகர்,
        அடுதீ அல்லது சுடுதீ அறியாது;
        இருமருந்து விளைக்கும் நன்னாட்டுப் பொருநன்,
        கிள்ளி வளவன் நல்லிசை யுள்ளி,
        நாற்ற நாட்டத்து அறுகாற் பறவை
        சிறுவெள் ளாம்பல் ஞாங்கர்,ஊதும்
        கைவள் ஈகைப் பண்ணன் சிறுகுடிப்
        பாதிரி கமழும் ஓதி, ஒண்ணுதல்,
        இன்னகை விறலியடு மென்மெல இயலிச்
        செல்வை ஆயின், செல்வை ஆகுவை;
        விறகுஒய் மாக்கள் பொன்பெற் றன்னதோர்,
        தலைப்பாடு அன்று, அவன் ஈகை;
        நினைக்க வேண்டா; வாழ்க, அவன் தாளே!


        71. இவளையும் பிரிவேன்!
        பாடியவர்: ஒல்லையூர் தந்த பூதப்பாண்டியன்
        திணை: காஞ்சி துறை: வஞ்சினக் காஞ்சி


        மடங்கலின் சினைஇ, மடங்கா உள்ளத்து,
        அடங்காத் தானை வேந்தர் உடங்கு இயைந்து
        என்னொடு பொருந்தும் என்ப ; அவரை
        ஆரமர் அலறத் தாக்கித் தேரொடு
        அவர்ப்புறம் காணேன் ஆயின் - சிறந்த
        பேரமர் உண்கண் இவளினும் பிரிக:
        அறன்நிலை திரிய அன்பின் அவையத்துத்,
        திறன்இல் ஒருவனை நாட்டி, முறை திரிந்து
        மெலிகோல் செய்தேன் ஆகுக; மலி புகழ்
        வையை சூழ்ந்த வலங்கெழு வைப்பின்
        பொய்யா யாணர் மையற் கோமான்
        மாவனும், மன்எயில் ஆந்தையும், உரைசால்
        அந்துவஞ் சாத்தனும், ஆதன் அழிசியும்,
        வெஞ்சின இயக்கனும், உளப்படப் பிறரும்,
        கண்போல் நண்பிற் கேளிரொடு கலந்த
        இன்களி மகிழ்நகை இழுக்கிய யான் ஒன்றோ,
        மன்பதை காக்கும் நீள்குடிச் சிறந்த
        தென்புலம் காவலின் ஒரிஇப், பிறர்
        வன்புலங் காவலின் மாறி யான் பிறக்கே!


        72. இனியோனின் வஞ்சினம்!
        பாடியவர்: பாண்டியன் தலையாலங்கானத்துச் செருவென்ற நெடுஞ்செழியன்
        திணை: காஞ்சி துறை: வஞ்சினக் காஞ்சி


        நகுதத் கனரே, நாடு மீக் கூறுநர்;
        இளையன் இவன் என உளையக் கூறிப்
        படுமணி இரட்டும் பாவடிப் பணைத்தாள்
        நெடுநல் யானையும், தேரும், மாவும்,
        படைஅமை மறவரும், உடையும் யாம் என்று
        உறுதுப்பு அஞ்சாது, உடல்சினம் செருக்கிச்
        சிறுசொல் சொல்லிய சினங்கெழு வேந்தரை
        அருஞ்சமஞ் சிதையத் தாக்கி, முரசமொடு
        ஒருங்கு அகப் படேஎன் ஆயின்; பொருந்திய
        என் நிழல் வாழ்நர் சென்னிழல் காணாது,
        கொடியன்எம் இறை எனக் கண்ணீர் பரப்பிக்,
        குடிபழி தூற்றும் கோலேன் ஆகுக!
        ஓங்கிய சிறப்பின் உயர்ந்த கேள்வி
        மாங்குடி மருதன் தலைவன் ஆக,
        உலகமொடு நிலைஇய பலர்புகழ் சிறப்பின்
        புலவர் பாடாது வரைக, என் நிலவரை;
        புரப்போர் புன்கண் கூர,
        இரப்போர்க்கு ஈயா இன்மை யான் உறவே.


        73. உயிரும் தருகுவன்!
        பாடியவர்:சோழன் நலங்கிள்ளி; 'நல்லுருத்திரன் பாட்டு' எனவும் பாடம்.
        திணை: காஞ்சி துறை: வஞ்சினக் காஞ்சி


        மெல்ல வந்து, என் நல்லடி பொருந்தி,
        ஈயென இரக்குவர் ஆயின், சீருடை
        முரசுகெழு தாயத்து அரசோ தஞ்சம்;
        இன்னுயிர்ஆயினும்கொடுக்குவென், இந்நிலத்து
        ஆற்றல் உடையோர் ஆற்றல் போற்றாது, என்
        உள்ளம் எள்ளிய மடவோன், தெள்ளிதின்
        துஞ்சு புலி இடறிய சிதடன் போல,
        உய்ந்தனன் பெயர்தலோ அரிதே; மைந்துடைக்
        கழைதின் யானைக் கால் அகப் பட்ட
        வன்றிணி நீண்முளை போலச், சென்று அவண்
        வருந்தப் பொரேஎன் ஆயின், பொருந்திய
        தீது இல் நெஞ்சத்துக் காதல் கொள்ளாப்
        பல்லிருங் கூந்தல் மகளிர்
        ஒல்லா முயக்கிடைக் குழைக, என் தாரே!


        74. வேந்தனின் உள்ளம்!
        பாடியவன்: சேரமான் கணைக்கா லிரும்பொறை
        திணை: பொதுவியல் துறை; முதுமொழிக் காஞ்சி 'தாமே தாங்கிய
        தாங்கரும் பையுள்' என்னும் துறைக்குக் காட்டுவர் இளம்பூரணர்


        குழவி இறப்பினும், ஊன்தடி பிறப்பினும்,
        ஆள் அன்று என்று வாளின் தப்பார்
        தொடர்ப்படு ஞமலியின் இடர்ப்படுத்து இரீஇய
        கேளல் கேளிர் வேளாண் சிறுபதம்,
        மதுகை இன்றி, வயிற்றுத் தீத் தணியத்,
        தாம் இரந்து உண்ணும் அளவை
        ஈன்ம ரோ, இவ் உலகத் தானே?


        75. அரச பாரம்!
        பாடியவன்: சோழன் நலங்கிள்ளி
        திணை: பொதுவியல் துறை: பொருண்மொழிக் காஞ்சி


        மூத்தோர் மூத்தோர்க் கூற்றம் உய்த்தெனப்,
        பால்தர வந்த பழவிறல் தாயம்
        எய்தினம் ஆயின், எய்தினம் சிறப்பு என
        குடிபுரவு இரக்கும் கூரில் ஆண்மைச்
        சிறியோன் பெறின்அது சிறந்தன்று மன்னே!
        மண்டுஅமர்ப் பரிக்கும் மதனுடை நோன்தாள்
        விழுமியோன் பெறுகுவன் ஆயின், தாழ்நீர்
        அறுகய மருங்கின் சிறுகோல் வெண்கிடை
        என்றூழ் வாடுவறல் போல, நன்றும்
        நொய்தால் அம்ம தானே-மையற்று,
        விசும்புஉற ஓங்கிய வெண்குடை
        முரசுகெழு வேந்தர் அரசுகெழு திருவே,


        76. அதுதான் புதுமை!
        பாடியவர்: இடைக்குன்றூர் கிழார்.
        பாடப்பட்டோன் : பாண்டியன் தலையாலங்கானத்துச் செருவென்ற நெடுஞ்செழியன்.
        திணை :வாகை. துறை: அரச வாகை.


        ஒருவனை ஒருவன் அடுதலும், தொலைதலும்,
        புதுவது அன்று; இவ் உலகத்து இயற்கை;
        இன்றின் ஊங்கோ கேளலம்; திரளரை
        மன்ற வேம்பின் மாச்சினை ஒண்தளிர்
        நெடுங்கொடி உழிஞைப் பவரொடு மிடைந்து,
        செறியத் தொடுத்த தேம்பாய் கண்ணி,
        ஒலியல் மாலையடு, பொலியச் சூடிப்,
        பாடின் தெண்கிணை கறங்கக், காண்தக,
        நாடுகெழு திருவிற் பசும்பூட் செழியன்
        பீடும் செம்மலும் அறியார் கூடிப்,
        பொருதும் என்று தன்தலை வந்த
        புனைகழல் எழுவர் நல்வலம் அடங்க,
        ஒருதான் ஆகிப் பொருது, களத்து அடலே!


        77. யார்? அவன் வாழ்க!
        பாடியவர்: இடைக்குன்றூர் கிழார்.
        பாடப்பட்டோன்: பாண்டியன் தலையாலங்கானத்துச் செருவென்ற நெடுஞ் செழியன்.
        திணை: வாகை. துறை: அரசவாகை.


        கிண்கிணி களைந்த கால் ஓண் கழல்தொட்டுக்,
        குடுமி களைந்த நுதல்வேம்பின் ஒண்தளிர்
        நெடுங்கொடி உழிஞைப் பவரொடு மிலைந்து,
        குறுந்தொடி கழித்தகைச் சாபம் பற்றி,
        நெடுந்தேர்க் கொடிஞ்சி பொலிய நின்றோன்
        யார்கொல்? வாழ்க, அவன் கண்ணி! தார்பூண்டு,
        தாலி களைந்தன்றும் இலனே; பால்விட்டு
        உடன்றுமேல் வந்த வம்ப மள்ளரை
        அழுந்தபற்றி, அகல்விசும்பு ஆர்ப்புஎழக்
        மகிழ்ந்தன்றும்,இகழ்ந்தன்றும்,அதனினும் இலனே.


        78. அவர் ஊர் சென்று அழித்தவன்!
        பாடியவர்: இடைக்குன்றூர் கிழார்.
        பாடப்பட்டோன். பாண்டியன் தலையாலங்கானத்துச் செருவென்ற நெடுஞ்செழியன்.
        திணை:
        வாகை. துறை: அரசவாகை.


        வணங்கு தொடைப் பொலிந்த வலிகெழுநோன்தாள்,
        அணங்குஅருங் கடுந்திறல் என்ஐ முணங்கு நிமிர்ந்து,
        அளைச்செறி உழுவை இரைக்குவந் தன்ன
        மலைப்பரும் அகலம் மதியார், சிலைத்தெழுந்து,
        விழுமியம், பெரியம், யாமே; நம்மிற்
        பொருநனும் இளையன்; கொண்டியும் பெரிது என,
        எள்ளி வந்த வம்ப மள்ளர்
        புல்லென் கண்ணர்; புறத்திற் பெயர,
        ஈண்டுஅவர் அடுதலும் ஒல்லான்; ஆண்டுஅவர்
        மாண்இழை மகளிர் நாணினர் கழியத்,
        தந்தை தம்மூர் ஆங்கண்,
        தெண்கிணை கறங்கச்சென்று, ஆண்டு அட்டனனே.


        79. பகலோ சிறிது!
        பாடியவர்: இடைக்குன்றூர் கிழார்.
        பாடப்பட்டோன்: பாண்டியன் தலையாலங்கானத்துச் செருவென்ற நெடுஞ்செழியன்.
        திணை: வாகை.
        துறை; அரசவாகை.


        மூதூர் வாயில் பனிக் கயம் மண்ணி,
        மன்ற வேம்பின் ஒண்குழை மிலைந்து,
        தெண்கிணை முன்னர்க் களிற்றின் இயலி,
        வெம்போர்ச் செழியனும் வந்தனன்; எதிர்ந்த
        வம்ப மள்ளரோ பலரே;
        எஞ்சுவர் கொல்லோ, பகல்தவச் சிறிதே?


        80. காணாய் இதனை!
        பாடியவர்: சாத்தந்தையார்.
        பாடப்பட்டோன்: சோழன் போர்வைக்கோப் பெருநற்கிள்ளி.
        திணை: தும்பை. துறை: எருமை மறம்.


        இன்கடுங் கள்ளின் ஆமூர் ஆங்கண்,
        மைந்துடைமல்லன் மதவலி முருக்கி,
        ஒருகால் மார்பொதுங் கின்றே; ஒருகால்
        வருதார் தாங்கிப் பின்னெதுங் கின்றே;
        நல்கினும் நல்கான் ஆயினும், வெல்போர்ப்
        போர் அருந் தித்தன் காண்கதில் அம்ம-
        பசித்துப் பணைமுயலும் யானை போல,
        இருதலை ஒசிய எற்றிக்,
        களம்புகும் மல்லன் கடந்துஅடு நிலையே.


        81. யார்கொல் அளியர்?
        பாடியவர்: சாத்தந்தையார்
        பாடப்பட்டோன்: சோழன் போர்வைக்கோப் பெருநற்கிள்ளி
        திணை:வாகை துறை: அரசவாகை


        ஆர்ப்பு எழு கடலினும் பெரிது; அவன் களிறே
        கார்ப்பெயல் உருமின் முழங்கல் ஆனாவே;
        யார்கொல் அளியர் தாமே ஆர்; நார்ச்
        செறியத் தொடுத்த கண்ணிக்
        கவிகை மள்ளன் கைப்பட் டோரே?


        82. ஊசி வேகமும் போர் வேகமும்!
        பாடியவர் :சாத்தந்தையார்.
        பாடப்பட்டோன்: சோழன் போர்வைக்கோப் பெருநற்கிள்ளி.
        திணை: வாகை. துறை: அரசவாகை.


        சாறுதலைக் கொண்டெனப், பெண்ணீற்றுற்றெனப்
        பட்ட மாரி ஞான்ற ஞாயிற்றுக்,
        கட்டில் நிணக்கும் இழிசினன் கையது
        போழ்தூண்டு ஊசியின் விரைந்தன்று மாதோ;
        ஊர்கொள வந்த பொருநனொடு,
        ஆர்புனை தெரியல் நெடுந்தகை போரே!


        83. இருபாற்பட்ட ஊர்!
        பாடியவர்: பெருங்கோழி நாய்கண் மகள் நக்கண்ணையார்.
        பாடப்பட்டோன்: சோழன் போர்வைக்கோப் பெருநற்கிள்ளி.
        திணை: கைக்கிளை. துறை: பழிச்சுதல்.


        அடிபுனை தொடுகழல், மையணல் காளைக்குஎன்
        தொடிகழித் திடுதல்யான் யாய்அஞ் சுவலே;
        அடுதோள் முயங்கல் அவைநா ணுவலே;
        என்போற் பெருவிதுப் புறுக; என்றும்
        ஒருபால் படாஅது ஆகி
        இருபாற் பட்ட இம் மையல் ஊரே!


        84. புற்கையும் பெருந்தோளும்!
        பாடியவர்: பெருங்கோழி நாய்கன் மகள் நக்கண்ணையார்.
        பாடப்பட்டோன் : சோழன் போர்வைக்கோப் பெருநற்கிள்ளி.
        திணை: கைக்கிளை. துறை: பழிச்சுதல்.


        என்ஜ, புற்கை யுண்டும் பெருந்தோ ளன்னே;
        யாமே, புறஞ்சிறை இருந்தும் பொன்னன் னம்மே
        போறெதிர்ந்து என் ஜ் போர்க்களம் புகினே,
        கல்லென் பேரூர் விழவுடை ஆங்கண்,
        ஏமுற்றுக் கழிந்த மள்ளர்க்கு
        உமணர் வெரூஉம் துறையன் னன்னே!


        85. யான் கண்டனன்!
        பாடியவர்: பெருங்கோழி நாய்கன் மகள் நக்கண்ணையார்.
        பாடப்பட்டோன்: சோழன் போர்வைக்கோப் பெருநற்கிள்ளி.
        திணை: கைக்கிளை துறை: பழிச்சுதல்.


        என்னைக்கு ஊர் இ·து அன்மை யானும்,
        என்னைக்கு நாடு இ·து அன்மை யானும்,
        ஆடுஆடு என்ப, ஒருசா ரோரே;
        ஆடன்று என்ப, ஒருசா ரோரே;
        நல்ல,பல்லோர் இருநன் மொழியே;
        அஞ்சிலம்பு ஒலிப்ப ஓடி, எம்இல்,
        முழா அரைப் போந்தை பொருந்தி நின்று,
        யான்கண் டனன் அவன் ஆடா குதலே.


        86. கல்லளை போல வயிறு!
        பாடியவர்: காவற் பெண்டு காதற்பெண்டு எனவும் பாடம்.
        பாடப்பட்டோன்
        திணை: வாகை துறை: ஏறாண் முல்லை


        சிற்றில் நற்றூண் பற்றி, நின்மகன்
        யாண்டு உளன் ஆயினும் அறியேன்; ஓரும்
        புலி சேர்ந்து போகிய கல்அளை போல,
        ஈன்ற வயிறோ இதுவே;
        தோன்றுவன் மாதோ, போர்க்களத் தானே!


        87. எம்முளும் உளன்!
        பாடியவர்: ஔவையார்.
        பாடப்பட்டோன் :அதியமான் நெடுமானஞ்சி.
        திணை; தும்பை. துறை; தானை மறம்.


        களம்புகல் ஓம்புமின், தெவ்விர்! போர் எதிர்ந்து,
        எம்முளும் உளன்ஒரு பொருநன்; வைகல்
        எண் தேர் செய்யும் தச்சன்
        திங்கள் வலித்த கால்அன் னோனே.


        88. எவருஞ் சொல்லாதீர்!
        பாடியவர்: ஔவையார்.
        பாடப்பட்டோன் :அதியமான் நெடுமானஞ்சி.
        திணை; தும்பை. துறை; தானை மறம்.


        யாவிர் அயினும், கூழை தார்கொண்டு
        யாம்பொருதும் என்றல் ஓம்புமின் ஓன்ங்குதிறல்;
        ஓளிறுஇலங்கு நெடுவேல் மழவர் பெருமகன்,
        கதிர்விடு நுண்பூண் அம்பகட்டு மார்பின்
        விழ்வுத்தோள் என்னையைக் காணா ஊங்கே.


        89. என்னையும் உளனே!
        பாடியவர்: ஔவையார்.
        பாடப்பட்டோன்: அதியமான் நெடுமான் அஞ்சி.
        திணை : தும்பை. துறை: தானை மறம்.


        இழை யணிப் பொலிந்த ஏந்துகோட் டல்குல்,
        மடவரல், உண்கண், வாள்நதல், விறலி!
        பொருநரும் உளரோ, நும் அகன்றலை நாட்டு? என,
        வினவல் ஆனாப் பொருபடை வேந்தே!
        எறிகோல் அஞ்சா அரவின் அன்ன
        சிறுவன் மள்ளரும் உளரே; அதாஅன்று
        பொதுவில் தூங்கும் விசியுறு தண்ணுமை
        வளி பொரு தெண்கண் கேட்பின்,
        அது போர்! என்னும் என்னையும் உளனே!


        90. புலியும் மானினமும்!
        பாடியவர்: ஔவையார்.
        பாடப்பட்டோன்: அதியமான் நெடுமான் அஞ்சி.
        திணை : தும்பை. துறை: தானை மறம்.


        உடைவளை கடுப்ப மலர்ந்த காந்தள்
        அடைமல்கு குளவியடு கமழும் சாரல்
        மறப்புலி உடலின், மான்கணம் உளவோ?
        மருளின விசும்பின் மாதிரத்து ஈண்டிய
        இருளும் உண்டோ, ஞாயிறு சினவின்?
        அச்சொடு தாக்கிப் பாருற்று இயங்கிய
        பண்டச் சாகாட்டு ஆழ்ச்சி சொல்லிய,
        விரிமணல் ஞெமரக், கல்பக, நடக்கும்
        பெருமிதப் பகட்டுக்குத் துறையும் உண்டோ?
        எழுமரம் கடுக்கும் தாள்தோய் தடக்கை
        வழுவில் வன்கை, மழவர் பெரும!
        இருநில மண் கொண்டு சிலைக்கும்
        பொருநரும் உளரோ, நீ களம் புகினே?


        91. எமக்கு ஈத்தனையே!
        பாடியவர்: ஔவையார்.
        பாடப்பட்டோன்: அதியமான் நெடுமான் அஞ்சி.
        திணை : தும்பை. துறை: வாழ்த்தியல்.


        வலம்படு வாய்வாள் ஏந்தி, ஒன்னார்
        களம்படக் கடந்த கழல்தொடி தடக்கை,
        ஆர்கலி நறவின், அதியர் கோமான்
        போர்அடு திருவின் பொலந்தார் அஞ்சி!
        பால் புரை பிறைநுதல் பொலிந்த சென்னி
        நீல மணிமிடற்று ஒருவன் போல
        மன்னுக, பெரும! நீயே தொன்னிலைப்
        பெருமலை விடரகத்து அருமிசை கொண்ட
        சிறியிலை நெல்லித் தீங்கனி குறியாது,
        ஆதல் நின்னகத்து அடக்கிச்,
        சாதல் நீங்க, எமக்கு ஈத்தனையே.


        92. மழலையும் பெருமையும்!
        பாடியவர்: ஔவையார்.
        பாடப்பட்டோன்: அதியமான் நெடுமான் அஞ்சி.
        திணை : தும்பை. துறை: இயன் மொழி.


        யாழொடும் கொள்ளா; பொழுதொடும் புணரா;
        பொருள்அறி வாரா; ஆயினும், தந்தையர்க்கு
        அருள்வந் தனவால், புதல்வர்தம் மழலை;
        என்வாய்ச் சொல்லும் அன்ன; ஒன்னார்
        கடி மதில் அரண்பல கடந்து
        நெடுமான் அஞ்சி! நீ அருளல் மாறே.


        93. பெருந்தகை புண்பட்டாய்!
        பாடியவர்: ஔவையார்.
        பாடப்பட்டோன்: அதியமான் நெடுமான் அஞ்சி.
        திணை : வாகை. துறை: அரச வாகை.


        திண் பிணி முரசம் இழுமென முழங்கச்
        சென்று அமர் கடத்தல் யாவது? வந்தோர்
        தார்தாங் குதலும் ஆற்றார், வெடிபட்டு,
        ஓடல் மரீஇய பீடுஇல் மன்னர்
        நோய்ப்பால் விளிந்த யாக்கை தழீஇக்,
        காதல் மறந்து, அவர் தீதுமருங் கறுமார்
        அறம்புரி கொள்கை நான்மறை முதல்வர்
        திறம்புரி பசும்புல் பரப்பினர் கிடப்பி,
        ‘மறம் கந்து ஆக நல்லமர் வீழ்ந்த
        நீழ் கழல் மறவர் செல்வுழிச் செல்க! என
        வாள்போழ்ந்து அடக்கலும் உய்ந்தனர் மாதோ;
        வரிஞிமிறு ஆர்க்கும் வாய்புகு கடாஅத்து
        அண்ணல் யானை அடுகளத் தொழிய,
        அருஞ்சமம் ததைய நூறி, நீ
        பெருந் தகை! விழுப்புண் பட்ட மாறே.


        94. சிறுபிள்ளை பெருங்களிறு!
        பாடியவர்: ஔவையார்.
        பாடப்பட்டோன்: அதியமான் நெடுமான் அஞ்சி.
        திணை : வாகை. துறை: அரச வாகை.


        ஊர்க்குறு மாக்கள் வெண்கோடு கழாஅலின்,
        நீர்த்துறை படியும் பெருங்களிறு போல
        இனியை, பெரும ! எமக்கே ; மற்றதன்
        துன்னருங் கடாஅம் போல
        இன்னாய், பெரும ! நின் ஒன்னா தோர்க்கே.


        95. புதியதும் உடைந்ததும்!
        பாடியவர்: ஔவையார்.
        பாடப்பட்டோன்: அதியமான் நெடுமான் அஞ்சி.
        திணை : பாடாண். துறை: வாண் மங்கலம்,


        இவ்வே, பீலி அணிந்து, மாலை சூட்டிக்
        கண்திரள் நோன்காழ் திருத்தி, நெய் அணிந்து,
        கடியுடை வியன்நக ரவ்வே : அவ்வே,
        பகைவர்க் குத்திக், கோடுநுதி சிதைந்து,
        கொல்துறைக் குற்றில மாதோ ; என்றும்
        உண் டாயின் பதம் கொடுத்து,
        இல் லாயின் உடன் உண்ணும்,
        இல்லோர் ஒக்கல் தலைவன்,
        அண்ணல்எம் கோமான், வைந் நுதி வேலே.


        96. அவன் செல்லும் ஊர்!
        பாடியவர்: ஔவையார்.
        பாடப்பட்டோன்: அதியமான் மகன் பொகுட்டெழினி.
        திணை : பாடாண். துறை: இயன் மொழி.


        அலர்பூந் தும்பை அம்பகட்டு மார்பின்,
        திரண்டுநீடு தடக்கை, என்னை இளையோற்கு
        இரண்டு எழுந் தனவால், பகையே; ஒன்றே,
        பூப்போல் உண்கண் பசந்து, தோள் நுணுகி,
        நோக்கிய மகளிர்ப் பிணித்தன்று; ஒன்றே,
        ‘விழவு இன்று ஆயினும், படு பதம் பிழை யாது,
        மைஊன் மொசித்த ஒக்கலொடு, துறை நீர்க்
        கைமான் கொள்ளு மோ?’ என
        உறையுள் முனியும், அவன் செல்லும் ஊரே.


        97. மூதூர்க்கு உரிமை!
        பாடியவர்: ஔவையார்.
        பாடப்பட்டோன்: அதியமான் நெடுமான் அஞ்சி.
        திணை : பாடாண். துறை: இயன் மொழி.


        போர்க்கு உரைஇப் புகன்று கழித்த வாள்,
        உடன்றவர் காப்புடை மதில் அழித்தலின்,
        ஊனுற மூழ்கி, உருவிழந் தனவே;
        வேலே, குறும்படைந்த அரண் கடந்தவர்
        நறுங் கள்ளின் நாடு நைத்தலின்,
        சுரை தழீஇய இருங் காழொடு
        மடை கலங்கி நிலைதிரிந் தனவே;
        களிறே, எழூஉத் தாங்கிய கதவம் மலைத்து, அவர்
        குழூஉக் களிற்றுக் குறும்பு உடைத்தலின்,
        பரூஉப் பிணிய தொடிகழிந் தனவே;
        மாவே, பரந்தொருங்கு மலைந்த மறவர்
        பொலம் பைந்தார் கெடப் பரிதலின்,
        களன் உழந்து அசைஇய மறுக்குளம் பினவே;
        அவன் தானும், நிலம் திரைக்கும் கடல் தானைப்
        பொலந் தும்பைக் கழல் பாண்டில்
        கணை பொருத துளைத்தோ லன்னே;
        ஆயிடை, உடன்றோர் உய்தல் யாவது?’ தடந்தாள்,
        பிணிக் கதிர், நெல்லின் செம்மல் மூதூர்
        நுமக்குஉரித்து ஆகல் வேண்டின், சென்றவற்கு
        இறுக்கல் வேண்டும் திறையே; மறிப்பின்,
        ஒல்வான் அல்லன், வெல்போ ரான்’ எனச்
        சொல்லவும் தேறீர் ஆயின், மெல்லியல்,
        கழற் கனி வகுத்த துணைச் சில் ஓதிக்
        குறுந்தொடி மகளிர் தோள்விடல்
        இறும்பூது அன்று; அ·து அறிந்துஆ டுமினே.


        98. வளநாடு கெடுவதோ!
        பாடியவர்: ஔவையார்.
        பாடப்பட்டோன்: அதியமான் நெடுமான் அஞ்சி.
        திணை : வாகை. துறை: அரச வாகை. திணை: வஞ்சியும், துறை; கொற்றவள்ளையுமாம்.


        முனைத் தெவ்வர் முரண் அவியப்
        பொர்க் குறுகிய நுதி மருப்பின் நின்
        இனக் களிறு செலக் கண்டவர்
        மதிற் கதவம் எழுச் செல்லவும்,
        பிணன் அழுங்கக் களன் உழக்கிச்
        செலவு அசைஇய மறுக் குளம்பின் நின்
        இன நன்மாச் செயக் கண்டவர்
        கவை முள்ளின் புழை யடைப்பவும்,
        மார்புறச் சேர்ந்து ஒல்காத்
        தோல் செறிப்பில் நின்வேல் கண்டவர்
        தோள் கழியடு பிடி செறிப்பவும்,
        வாள் வாய்த்த வடுப் பரந்த நின்
        மற மைந்தர் மைந்து கண்டவர்
        புண்படு குருதி அம்பு ஒடுக்கவும்
        நீயே, ஐயவி புகைப்பவும் தாங்காது, ஒய்யென,
        உறுமுறை மரபின் புறம் நின்று உய்க்கும்
        சுற்றத்து அனையை; ஆகலின்,போற்றார்
        இரங்க விளிவது கொல்லோ; வரம்பு அணைந்து
        இறங்குகதிர் அலம்வரு கழனிப்,
        பெரும்புனல் படப்பை, அவர் அகன்றலை நாடே;


        99.
        அமரர்ப் பேணியும், ஆவுதி அருத்தியும்,
        அரும்பெறல் மரபின் கரும்பு இவண் தந்தும்,
        நீர்அக இருக்கை ஆழி சூட்டிய
        தொன்னிலை மரபின் நின் முன்னோர் போல,
        ஈகைஅம் கழற்கால் இரும்பனம் புடையல்,
        பூவார் காவின், புனிற்றுப் புலால் நெடுவேல்,
        எழுபொறி நாட்டத்து எழாஅத் தாயம்
        வழுவின்று எய்தியும் அமையாய், செருவேட்டு,
        இமிழ்குரல் முரசின் எழுவரொடு முரணிச்
        சென்று, அமர் கடந்து, நின் ஆற்றல் தோற்றிய
        அன்றும், பாடுநர்க்கு அரியை; இன்றும்
        பரணன் பாடினன் மற்கொல், மற்று நீ
        முரண் மிகு கோவலூர் நூறி, நின்
        அரண் அடு திகிரி ஏந்திய தோளே!
        வட்கர் போகிய வளரிளம் போந்தை
        உச்சிக் கொண்ட ஊசி வெண்தோட்டு,


        100. சினமும் சேயும்!
        பாடியவர்: ஔவையார். பாடப்பட்டோன்: அதியமான் நெடுமான் அஞ்சி.
        திணை : வாகை. துறை: அரச வாகை.
        குறிப்பு: அதியமான் தவமகன் பிறந்தானைக் கண்டானை, அவர் பாடியது.


        கையது வேலே; காலன பு¨ ழல்;
        மெய்யது வியரே; மிடற்றது பசும்புண்;னக
        வெட்சி மாமலர், வேங்கையடு விரைஇச்,
        சுரி இரும் பித்தை பொலியச் சூடி,
        வரி வயம் பொருத வயக்களிறு போல,
        இன்னும் மாறாது சினனே; அன்னோ!
        உய்ந்தனர் அல்லர், இவண் உடற்றி யோரே;
        செறுவர் நோக்கிய கண், தன்
        சிறுவனை நோக்கியுஞ், சிவப்பு ஆனாவே.


        101. பலநாளும் தலைநாளும்!
        பாடியவர்: ஔவையார்,
        பாடப்பட்டோன்: அதியமான் நெடுமான் அஞ்சி.
        திணை: பாடாண். துறை: பரிசில் கடா நிலை.


        ஒருநாள் செல்லலம்; இருநாட் செல்லலம்;
        பன்னாள் பயின்று, பலரொடு செல்லினும்
        தலைநாள் பொன்ற விருப்பினன் மாதோ;
        அணிபூண் அணிந்த யானை இயல்தேர்
        அதியமான்; பரிசில் பெறூஉங் காலம்
        நீட்டினும், நீட்டா தாயினும், யானைதன்’
        கோட்டிடை வைத்த கவளம் போலக்
        கையகத் தது அது; பொய்யா காதே;
        அருந்தே மாந்த நெஞ்சம்!
        வருந்த வேண்டா; வாழ்க, அவன் தாளே!


        102. சேம அச்சு!
        பாடியவர்: ஔவையார்.
        பாடப்பட்டோன்: அதியமான் நெடுமான் அஞ்சியின் மகன் பொகுட்டெழினி.
        திணை: பாடாண். துறை: இயன்மொழி.


        ‘எருதே இளைய; நுகம் உண ராவே;
        சகடம் பண்டம் பெரிதுபெய் தன்றே;
        அவல் இழியினும், மிசை ஏறினும்,
        அவணது அறியுநர் யார்?’ என, உமணர்
        கீழ்மரத்து யாத்த சேமஅச்சு அன்ன,
        இசை விளங்கு கவிகை நெடியோய்! திங்கள்
        நாள்நிறை மதியத்து அனையை; இருள்
        யாவண தோ, நின் நிழல்வாழ் வோர்க்கே?


        103. புரத்தல் வல்லன்!
        பாடியவர்: ஔவையார்.
        பாடப்பட்டோன்: அதியமான் நெடுமான் அஞ்சி.
        திணை: பாடாண். துறை: விறலியாற்றுப்படை.


        ஒருதலைப் பதலை தூங்க, ஒருதலைத்
        தூம்புஅகச் சிறுமுழாத் தூங்கத் தூக்கிக்,
        ‘கவிழ்ந்த மண்டை மலர்க்குநர் யார்?’ எனச்
        சுரன்முதல் இருந்த சில்வளை விறலி!
        செல்வை யாயின், சேணோன் அல்லன்;
        முனைசுட வெழுந்த மங்குல் மாப்புகை
        மலைசூழ் மஞ்சின், மழ களிறு அணியும்
        பகைப்புலத் தோனே, பல் வேல் அஞ்சி;
        பொழுது இடைப் படாஅப் புலரா மண்டை
        மெழுகுமெல் அடையிற் கொழுநிணம் பெருப்ப,
        வறத்தற் காலை யாயினும்,
        புரத்தல் வல்லன்; வாழ்க, அவன் தாளே!


        104. யானையும் முதலையும்!
        பாடியவர்: ஔவையார்.
        பாடப்பட்டோன்: அதியமான் நெடுமான் அஞ்சி.
        திணை: வாகை. துறை: அரசவாகை.


        போற்றுமின், மறவீர் ! சாற்றுதும், நும்மை;
        ஊர்க்குறு மாக்கள் ஆடக் கலங்கும்
        தாள்படு சின்னீர் களிறு அட்டு வீழ்க்கும்
        ஈர்ப்புடைக் கராஅத்து அன்ன என்ஐ
        நுண்பல் கருமம் நினையாது,
        ‘இளையன்’ என்று இகழின், பெறல் அரிது, ஆடே.


        105. தேனாறும் கானாறும்!
        பாடியவர்: கபிலர்.
        பாடப்பட்டோன்: வேள் பாரி.
        திணை: பாடாண். துறை: விறலியாற்றுப்படை.


        சேயிழை பெறுகுவை, வாள் நுதல் விறலி!
        தடவுவாய்க் கலித்த மாஇதழ்க் குவளை
        வண்டுபடு புதுமலர்த் தண் சிதர் கலாவப்
        பெய்யினும், பெய்யா தாயினும், அருவி
        கொள்ளுழு வியன்புலத்து உழைகால் ஆட,
        மால்புஉடை நெடுவரைக் கோடுதொறு இழிதரும்
        நீரினும் இனிய சாயல்
        பாரி வேள்பால் பாடினை செலினே.


        106. தெய்வமும் பாரியும்!
        பாடியவர்: கபிலர்.
        பாடப்பட்டோன்: வேள் பாரி.
        திணை: பாடாண். துறை: இயன்மொழி.


        நல்லவும் தீயவும் அல்ல குவி இணர்ப்
        புல்லிலை எருக்கம் ஆயினும், உடையவை
        கடவுள் பேணேம் என்னா; ஆங்கு
        மடவர் மெல்லியர் செல்லினும்,
        கடவன், பாரி கை வண்மையே.


        107. மாரியும் பாரியும்!
        பாடியவர்: கபிலர்.
        பாடப்பட்டோன்: வேள் பாரி.
        திணை: பாடாண். துறை: இயன்மொழி.


        ‘பாரி பாரி’ என்றுபல ஏத்தி,
        ஒருவர்ப் புகழ்வர், செந்நாப் புலவர்:
        பாரி ஒருவனும் அல்லன்;
        மாரியும் உண்டு, ஈண்டு உலகுபுரப் பதுவே.


        108. பறம்பும் பாரியும்!
        பாடியவர்: கபிலர்.
        பாடப்பட்டோன்: வேள் பாரி.
        திணை: பாடாண். துறை: இயன்மொழி.


        குறத்தி மாட்டிய வறற்கடைக் கொள்ளி
        ஆரம் ஆதலின், அம் புகை அயலது
        சாரல் வேங்கைப் பூஞ்சினைத் தவழும்
        பறம்பு பாடினர் அதுவே! அறம்பூண்டு,
        பாரியும், பரிசிலர் இரப்பின்,
        ‘வாரேன்’ என்னான், அவர் வரை யன்னே.


        109. மூவேந்தர் முன் கபிலர்!
        பாடியவர்: கபிலர்.
        பாடப்பட்டோன்: வேள் பாரி.
        திணை: நொச்சி. துறை: மகண் மறுத்தல்.


        அளிதோ தானே, பாரியது பறம்பே!
        நளி கொள் முரசின் மூவிரும் முற்றினும்,
        உழவர் உழாதன நான்கு பயன் உடைத்தே
        ஒன்றே, சிறியிலை வெதிரின் நெல்விளை யும்மே;
        இரண்டே, தீஞ்சுளைப் பலவின் பழம்ஊழ்க் கும்மே;
        மூன்றே, கொழுங்கொடி வள்ளிக் கிழங்கு லீழ்க்கும்மே;
        நான்கே, அணிநிற ஒரி பாய்தலின், மீது அழிந்து,
        திணி நெடுங் குன்றம் தேன்சொரி யும்மே.
        வான் கண் அற்று, அதன் மலையே; வானத்து
        மீன் கண் அற்று, அதன் சுனையே; ஆங்கு,
        மரந்தொறும் பிணித்த களிற்றினிர் ஆயினும்,
        புலந்தொறும் பரப்பிய தேரினிர் ஆயினும்,
        தாளின் கொள்ளலிர்; வாளின் தாரலன்;
        யான்அறி குவென், அது கொள்ளும் ஆறே;
        சுகிர்புரி நரம்பின் சீறியாழ் பண்ணி,
        விரையலி கூந்தல் நும் விறலியர் பின் வர,
        ஆடினிர் பாடினிர் செலினே,
        நாடும் குன்றும் ஒருங்குஈ யும்மே.


        110. யாமும் பாரியும் உளமே!
        பாடியவர்: கபிலர்.
        பாடப்பட்டோன்: வேள் பாரி.
        திணை: நொச்சி. துறை: ..மகள் மறுத்தல்.
        சிறப்பு: 'மூவிருங்கூடி' என்றது, மூவேந்தரும் ஒருங்கே முற்றிய செய்தியை வலியுறுத்தும்.


        கடந்து அடு தானை மூவிரும் கூடி
        உடன்றனிர் ஆயினும், பறம்பு கொள்ற்கு அரிதே;
        முந்நூறு ஊர்த்தே தண்பறம்பு நல்நாடு;
        முந்நூறு ஊரும் பரிசிலர் பெற்றனர்;
        யாமும் பாரியும் உளமே;
        குன்றும் உண்டு; நீர் பாடினிர் செலினே.


        111. விறலிக்கு எளிது!
        பாடியவர்: கபிலர்,
        பாடப்பட்டோன்: வேள் பாரி.
        திணை: நொச்சி. துறை: மகள் மறுத்தல்.
        சிறப்பு: பாரியின் மறமேம்பாடும், கொடை மடமும் கூறுதல்.


        அளிதோ தானே, பேரிருங் குன்றே!
        வேலின் வேறல் வேந்தர்க்கோ அரிதே;
        நீலத்து, இணை மலர் புரையும் உண்கண்
        கிணை மகட்கு எளிதால், பாடினள் வரினே.


        112. உடையேம் இலமே!
        பாடியவர்: பாரி மகளிர்
        திணை: பொதுவியல் துறை: கையறு நிலை


        அற்றைத் திங்கள் அவ் வெண் நிலவில்,
        எந்தையும் உடையேம்; எம் குன்றும் பிறர் கொளார்;
        இற்றைத் திங்கள் இவ் வெண் நிலவில்,
        வென்று எறி முரசின் வேந்தர் எம்
        குன்றும் கொண்டார்; யாம் எந்தையும் இலமே!


        113. பறம்பு கண்டு புலம்பல்!
        பாடியவர் : கபிலர்.
        திணை: பொதுவியல். துறை: கையறுநிலை.
        சிறப்பு : நட்புக் கெழுமிய புலவரின் உள்ளம்.


        மட்டு வாய் திறப்பவும், மை விடை வீழ்ப்பவும்,
        அட்டு ஆன்று ஆனாக் கொழுந் துவை ஊன் சோறும்
        பெட்டாங்கு ஈயும் பெருவளம் பழுனி,
        நட்டனை மன்னோ, முன்னே; இனியே,
        பாரி மாய்ந்தெனக், கலங்கிக் கையற்று,
        நீர் வார் கண்ணேம் தொழுது நிற் பழிச்சிச்
        சேறும் - வாழியோ பெரும்பெயர்ப் பறம்பே!
        கோல் திரள் முன்கைக் குறுந் தொடி மகளிர்
        நாறு இருங் கூந்தற் கிழவரைப் படர்ந்தே.


        114. உயர்ந்தோன் மலை!
        பாடியவர் : கபிலர்
        திணை: பொதுவியல் துறை: கையறுநிலை
        சிறப்பு : மன்னனை இழந்ததால் மலையும் வளமிழந்தது என்பது.


        ஈண்டு நின் றோர்க்கும் தோன்றும்; சிறு வரை
        சென்று நின் றோர்க்கும் தோன்றும், மன்ற;
        களிறு மென்று இட்ட கவளம் போல,
        நறவுப் பிழிந் திட்ட கோதுடைச் சிதறல்
        வார் அசும்பு ஒழுகு முன்றில்,
        தேர் வீசு இருக்கை, நெடியோன் குன்றே.


        115. அந்தோ பெரும நீயே!
        பாடியவர் : கபிலர்
        திணை: பொதுவியல் துறை: கையறுநிலை
        சிறப்பு : பறம்பின் வளமை.


        ஒரு சார் அருவி ஆர்ப்ப, ஒரு சார்
        பாணர் மண்டை நிறையப் பெய்ம்மார்,
        வாக்க உக்க தேக் கள் தேறல்
        கல்அலைத்து ஒழுகும் மன்னே! பல் வேல்,
        அண்ணல் யானை, வேந்தர்க்கு
        இன்னான் ஆகிய இனியோன் குன்றே!


        116. குதிரையும் உப்புவண்டியும்!
        பாடியவர் : கபிலர்
        திணை: பொதுவியல் துறை: கையறுநிலை


        தீநீர்ப் பெருங் குண்டு சுனைப் பூத்த குவளைக்
        கூம்பவிழ் முழுநெறி புரள்வரும் அல்குல்,
        ஏந்தெழில் மழைக் கண், இன் நகை, மகளிர்
        புன் மூசு கவலைய முள் முடை வேலிப்,
        பஞ்சி முன்றில், சிற்றில் ஆங்கண்,
        பீரை நாறிய சுரை இவர் மருங்கின்,
        ஈத்திலைக் குப்பை ஏறி உமணர்
        உப்பு ஓய் ஒழுகை எண்ணுப மாதோ;
        நோகோ யானே; தேய்கமா காலை!
        பயில் இருஞ் சிலம்பிற் கலை பாய்ந்து உகளவும்,
        கலையுங் கொள்ளா வாகப்,பலவும்
        காலம் அன்றியும் மரம் பயம் பகரும்
        யாணர் அறாஅ வியன்மலை அற்றே
        அண்ணல் நெடுவரை ஏறித், தந்தை
        பெரிய நறவின், கூர் வேற் பாரியது
        அருமை அறியார் போர் எதிர்ந்து வந்த
        வலம் படுதானை வேந்தர்
        பொலம் படைக் கலிமா எண்ணு வோரே.


        117. தந்தை நாடு!
        பாடியவர் : கபிலர்
        திணை: பொதுவியல் துறை: கையறுநிலை


        மைம் மீன் புகையினும், தூமம் தோன்றினும்,
        தென் திசை மருங்கின் வெள்ளி ஓடினும்,
        வயல்அகம் நிறையப், புதற்பூ மலர,
        மனைத்தலை மகவை ஈன்ற அமர்க்கண்
        ஆமா நெடு நிறை நன்புல் ஆரக்,
        கோஒல் செம்மையின் சான்றோர் பல்கிப்,
        பெயல் பிழைப்பு அறியாப் புன்புலத் ததுவே;
        பிள்ளை வெருகின் முள் லெயிறு புரையப்
        பாசிலை முல்லை முகைக்கும்
        ஆய் தொடி அரிவையர் தந்தை நாடே.


        118. சிறுகுளம் உடைந்துபோம்!
        பாடியவர் : கபிலர்
        திணை: பொதுவியல் துறை: கையறுநிலை


        அறையும் பொறையும் மணந்த தலைய,
        எண் நாள் திங்கள் அனைய கொடுங் கரைத்
        தெண் ணீர்ச் சிறுகுளம் கீள்வது மாதோ-
        கூர் வேல் குவைஇய மொய்ம்பின்
        தேர்வண் பாரி தண் பறம்பு நாடே!


        119. வேந்தரிற் சிறந்த பாரி!
        பாடியவர் : கபிலர்
        திணை: பொதுவியல் துறை: கையறுநிலை
        சிறப்பு: 'நிழலில் நீளிடைத் தனிமரம்' போல விளங்கிய பாரியது வள்ளன்மை.


        கார்ப் பெயல் தலைஇய காண்பு இன் காலைக்
        களிற்று முக வரியின் தெறுழ்வீ பூப்பச்,
        செம் புற்று ஈயலின் இன்அளைப் புளித்து!
        மெந்தினை யாணர்த்து; நந்துங் கொல்லோ;
        நிழலில் நீளிடைத் தனிமரம் போலப்,
        பணைகெழு வேந்தரை இறந்தும்
        இரவலர்க்கு ஈயும் வள்ளியோன் நாடே!


        120. கம்பலை கண்ட நாடு!
        பாடியவர்: கபிலர்
        திணை: பொதுவியல் துறை: கையறுநிலை


        வெப்புள் விளைந்த வேங்கைச் செஞ் சுவல்
        கார்ப் பெயர் கலித்த பெரும் பாட்டு ஈரத்துப்,
        பூழி மயங்கப் பல உழுது, வித்திப்
        பல்லி ஆடிய பல்கிளைச் செவ்விக்
        களை கால் கழாலின், தோடு ஒலிபு நந்தி,
        மென் மயிற் புனிற்றுப் பெடை கடுப்ப நீடிக்,
        கருந்தாள் போகி, ஒருங்கு பீள் விரிந்து,
        கீழும் மேலும் எஞ்சாமைப் பல காய்த்து,
        வாலிதின் விளைந்த புது வரகு அரியத்
        தினை கொய்யக், கவ்வை கறுப்ப, அவரைக்
        கொழுங்கொடி விளர்க் காய் கோட்பதம்ஆக,
        நிலம் புதைப் பழுனிய மட்டின் தேறல்
        புல் வேய்க் குரம்பைக் குடிதொறும் பகர்ந்து.
        நறுநெய்க் கடலை விசைப்பச் சோறு அட்டுப்,
        பெருந் தோள் தாலம் பூசல் மேவர,
        வருந்தா யாணர்த்து; நந்துங் கொல்லோ:
        இரும்பல் கூந்தல் மடந்தையர் தந்தை
        ஆடு கழை நரலும் சேட் சிமைப், புலவர்
        பாடி யானாப் பண்பிற் பகைவர்
        ஓடுகழல் கம்பலை கண்ட
        செருவெஞ் சேஎய் பெருவிறல் நாடே!


        121. புலவரும் பொதுநோக்கமும்!
        பாடியவர் : கபிலர்.
        பாடப்பட்டோன்: மலையமான் திருமுடிக்காரி.
        திணை: பொதுவியல். துறை: பொருண் மொழிக் காஞ்சி.


        ஒரு திசை ஒருவனை உள்ளி, நாற்றிசைப்
        பலரும் வருவர், பரிசில் மாக்கள்;
        வரிசை அறிதலோ அரிதே; பெரிதும்
        ஈதல் எளிதே, மாவண் தோன்றல்;
        அது நற்கு அறிந்தனை யாயின்,
        பொது நோக்கு ஒழிமதி, புலவர் மாட்டே!


        122. பெருமிதம் ஏனோ!
        பாடியவர் : கபிலர்.
        பாடப்பட்டோன்: மலையமான் திருமுடிக்காரி.
        திணை: பாடாண். துறை: இயன் மொழி.


        கடல் கொளப் படாஅது, உடலுநர் ஊக்கார்,
        கழல்புனை திருந்துஅடிக் காரி! நின் நாடே;
        அழல் புறம் தரூஉம் அந்தணர் அதுவே;
        வீயாத் திருவின் விறல் கெழு தானை
        மூவருள் ஒருவன், ‘துப்பா கியர்’ என,
        ஏத்தினர் தரூஉங் கூழே, நும்குடி
        வாழ்த்தினர் வரூஉம் இரவலர் அதுவே;
        வடமீன் புரையுங் கற்பின், மடமொழி,
        அரிவை தோள் அளவு அல்லதை,
        நினது என இலைநீ பெருமிதத் தையே.


        123. மயக்கமும் இயற்கையும்!
        பாடியவர் : கபிலர்.
        பாடப்பட்டோன்: மலையமான் திருமுடிக்காரி.
        திணை: பாடாண். துறை: இயன் மொழி.


        நாட் கள் உண்டு, நாள்மகிழ் மகிழின்,
        யார்க்கும் எளிதே, தேர் ஈதல்லே;
        தொலையா நல்லிசை விளங்கு மலயன்
        மகிழாது ஈத்த இழையணி நெடுந்தேர்
        பயன்கிழு முள்ளூர் மீமிசைப்
        பட்ட மாரி உறையினும் பலவே.


        124. வறிது திரும்பார்!
        பாடியவர் : கபிலர்.
        பாடப்பட்டோன்: மலையமான் திருமுடிக்காரி.
        திணை: பாடாண். துறை: இயன் மொழி.


        நாளன்று போடிப், புள்ளிடைத் தட்பப்,
        பதனன்று புக்குத், திறனன்று மொழியினும்,
        வறிது பெயர்குநர் அல்லர்; நெறி கொளப்
        பாடு ஆன்று, இரங்கும் அருவிப்
        பீடு கெழு மலையற் பாடி யோரே.


        125. புகழால் ஒருவன்!
        பாடியவர் : வடமவண்ணக்கண் பெருஞ்சாத்தனார்.
        பாடப்பட்டோன்: தேர்வண் மலையன்.
        திணை: வாகை. துறை: அரச வாகை.
        குறிப்பு: சேரமான் மாந்தரஞ் சேரல் இரும்பொறையும், சோழன் இராச சூயம்வேட்ட பெருநற் கிள்ளியும் பொருதவழிச், சோழற்குத் துப்பாகிய மலையனைப் பாடியது; பேரிசாத்தனார் பாட்டு எனவும் கொள்வர்.


        பருத்திப் பெண்டின் பனுவல் அன்ன,
        நெருப்புச் சினந்தணிந்த நிணந்தயங்கு கொழுங்குறை,
        பரூஉக் கண் மண்டை யடு, ஊழ்மாறு பெயர
        உண்கும், எந்தை! நிற் காண்குவந் திசினே,
        நள் ளாதார் மிடல் சாய்ந்த
        வல்லாள ! நின் மகிழிருக் கையே
        உழுத நோன் பகடு அழிதின் றாங்கு
        நல்லமிழ்து ஆக, நீ நயந்துண்ணும் நறவே;
        குன்றத் தன்ன களிறு பெயரக்,
        கடந்தட்டு வென்றோனும், நிற் கூறும்மே;
        ‘வெலீஇயோன் இவன்’ எனக்
        ‘கழலணிப் பொலிந்த சேவடி நிலங் கவர்பு
        விரைந்து வந்து, சமந் தாங்கிய,
        வல்வேல் மலையன் அல்லன் ஆயின்
        நல்லமர் கடத்தல் எளிதுமன், நமக்கு’ எனத்,
        தோற்றோன் தானும், நிற்கூ றும்மே,
        ‘தொலைஇயோன் அவன்’ என,
        ஒருநீ ஆயினை; பெரும! பெரு மழைக்கு
        இருக்கை சான்ற உயர் மலைத்
        திருத்தகு சேஎய் ! நிற் பெற்றிசி னோர்க்கே.


        126. கபிலனும் யாமும்!
        பாடியவர் : மாறோக்கத்து நப்பசலையார்.
        பாடப்பட்டோன்: மலையமான் திருமுடிக்காரி.
        திணை: பாடாண். துறை: பரிசில்


        ஒன்னார் யானை ஓடைப் பொன் கொண்டு, பாணர் சென்னி பொலியத் தைஇ,
        வாடாத் தாமரை சூட்டிய விழுச்சீர்
        ஓடாப் பூட்கை உரவோன் மருக!
        வல்ல்ஞ்ம் அல்லேம் ஆயினும், வல்லே
        நின்வயிற் கிளக்குவம் ஆயின், கங்குல்
        துயில்மடிந் தன்ன தூங்கிருள் இறும்பின்,
        பறை இசை அருவி, முள்ளூர்ப் பொருநர்
        தெறலரு மரபின் நின் கிளையடும் பொலிய,
        நிலமிசைப் பரந்த மக்கட்டு எல்லாம்
        புலன் அழுக்கு அற்ற அந்த ணாளன்,
        இரந்து சென் மாக்கட்கு இனி இடன் இன்றிப்,
        பரந்து இசை நிறகப் பாடினன், அதற்கொண்டு
        சினமிகு தானை வானவன் குடகடல்,
        பொலந்தரு நாவாய் ஓட்டிய அவ் வழிப்,
        பிறகலம் செல்கலாது அனையேம் அத்தை,
        இன்மை துரப்ப, அசை தர வந்து, நின்
        வண்மையின் தொடுத்தனம், யாமே; முள்ளெயிற்று
        அரவுஎறி உருமின் முரசெழுந்து இயம்ப,
        அண்ணல் யானையடு வேந்து களத்து ஒழிய,
        அருஞ் சமம் ததையத் தாக்கி, நன்றும்
        நண்ணாத் தெவ்வர்த் தாங்கும்
        பெண்ணையம் படப்பை நாடுகிழ வோயே!


        127. உரைசால் புகழ்!
        பாடியவர் : உறையூர் ஏணிச்சேரி முடமோசியார்.
        பாடப்பட்டோன்: வேள் ஆய் அரண்டின்.
        திணை: பாடாண். துறை: கடைஇநிலை.


        ‘களங் கனி யன்ன கருங்கோட்டுச் சீறி யாழ்ப்
        பாடு இன் பனுவல் பாணர் உய்த்தெனக்,
        களிறில வாகிய புல்லரை நெடுவெளிற்,
        கான மஞ்ஞை கணனுடு சேப்ப,
        ஈகை அரிய இழையணி மகளிரொடு
        சாயின்று’ என்ப, ஆஅய் கோயில்;
        சுவைக்கு இனி தாகிய குய்யுடை அடிசில்
        பிறர்க்கு ஈவு இன்றித் தம் வயிறு அருத்தி,
        உரைசால் ஓங்குபுகழ் ஒரிஇய
        முரைசு கெழு செல்வர் நகர்போ லாதே.


        128. முழவு அடித்த மந்தி!
        பாடியவர் : உறையூர் ஏணிச்சேரி முடமோசியார்.
        பாடப்பட்டோன்: ஆய் அண்டிரன்.
        திணை: பாடாண். துறை: வாழ்த்து; இயன்மொழியும் ஆம்.


        மன்றப் பலவின் மாச்சினை மந்தி
        இரவலர் நாற்றிய விசிகூடு முழவின்
        பாடின் தெண்கண், கனி செத்து, அடிப்பின்,
        அன்னச் சேவல் மாறு எழுந்து ஆலும்,
        கழல் தொடி ஆஅய் மழை தவழ் பொதியில்;
        ஆடு மகள் குறுகின் அல்லது,
        பீடுகெழு மன்னர் குறுகலோ அரிதே.


        129. வேங்கை முன்றில்!
        பாடியவர் : உறையூர் ஏணிச்சேரி முடமோசியார்.
        பாடப்பட்டோன்: ஆய் அண்டிரன்.
        திணை: பாடாண். துறை: இயன் மொழி.
        சிறப்பு : தேறலுண்டு குரவை ஆடுதல்; பரிசிலர்க்கு யானைகளை வழங்கல்.


        குறியிறைக் குரம்பைக் குறவர் மாக்கள்
        வாங்குஅமைப் பழுனிய தேறல் மகிழ்ந்து,
        வேங்கை முன்றில் குரவை அயரும்,
        தீஞ்சுளைப் பலவின், மாமலைக் கிழவன்;
        ஆஅய் அண்டிரன், அடுபோர் அண்ணல்;
        இரவலர்க்கு ஈத்த யானையின், கரவின்று,
        வானம் மீன்பல பூப்பின், ஆனாது
        ஒருவழிக் கருவழி யின்றிப்
        பெருவெள் ளென்னிற், பிழையாது மன்னே.


        130. சூல் பத்து ஈனுமோ?
        பாடியவர் : உறையூர் ஏணிச்சேரி முடமோசியார்.
        பாடப்பட்டோன்: ஆய் அண்டிரன்.
        திணை: பாடாண். துறை: இயன் மொழி.


        விளங்குமணிக் கொடும்பூண் ஆஅய்! நின்னாட்டு
        இளம்பிடி ஒருசூல் பத்து ஈனும்மோ?
        நின்னும் நின் மலையும் பாடி வருநர்க்கு,
        இன்முகம் கரவாது, உவந்து நீ அளித்த
        அண்ணல் யானை எண்ணின், கொங்கர்க்
        குடகடல் ஓட்டிய ஞான்றைத்
        தலைப்பெயர்த் திட்ட வேலினும் பலவே!


        131. காடும் பாடினதோ?
        பாடியவர் : உறையூர் ஏணிச்சேரி முடமோசியார்.
        பாடப்பட்டோன்: ஆய் அண்டிரன்.
        திணை: பாடாண். துறை: இயன் மொழி .


        மழைக் கணஞ் சேக்கும் மாமலைக் கிழவன்,
        வழைப் பூங் கண்ணி வாய்வாள் அண்டிரன்
        குன்றம் பாடின கொல்லோ;
        களிறு மிக உடைய இக் கவின் பெறு காடே?


        132. போழ்க என் நாவே!
        பாடியவர் : உறையூர் ஏணிச்சேரி முடமோசியார்.
        பாடப்பட்டோன்: ஆய் அண்டிரன்.
        திணை: பாடாண். துறை: இயன் மொழி.


        முன்னுள்ளு வோனைப் பின்னுள்ளி னேனே!
        ஆழ்க, என் உள்ளம்! போழ்க என் நாவே!
        பாழ் ஊர்க் கிணற்றின் தூர்க, என் செவியே!
        நரந்தை நறும்புல் மேய்ந்த கவரி
        குவளைப் பைஞ்சுனை பருகி, அயல
        தகரத் தண்ணிழல் பிணையடு வதியும்
        வடதிசை யதுவே வான்தோய் இமையம்,
        தென்திசை ஆஅய் குடி இன்றாயின்,
        பிறழ்வது மன்னோ இம் மலர்தலை உலகே.


        133. காணச் செல்க நீ!
        பாடியவர் : உறையூர் ஏணிச்சேரி முடமோசியார்.
        பாடப்பட்டோன்: ஆய் அண்டிரன்.
        திணை: பாடாண். துறை: விறலியாற்றுப்படை.


        மெல்லியல் விறலி! நீ நல்லிசை செவியிற்
        கேட்பின் அல்லது, காண்பறி யலையே;
        காண்டல் சால வேண்டினை யாயின்- மாண்ட நின்
        விரை வளர் கூந்தல் வரைவளி உளரக்,
        கலவ மஞ்ஞையின் காண்வர இயலி,
        மாரி யன்ன வண்மைத்
        தேர்வேள் ஆயைக் காணிய சென்மே!


        134. இம்மையும் மறுமையும்!
        பாடியவர் : உறையூர் ஏணிச்சேரி முடமோசியார்
        பாடப்பட்டோன்: ஆய் அண்டிரன்
        திணை: பாடாண் துறை: இயன் மொழி


        ‘இம்மைச் செய்தது மறுமைக்கு ஆம்’ எனும்
        அறவிலை வணிகன் ஆ அய் அல்லன்;
        பிறரும் சான்றோர் சென்ற நெறியென,
        ஆங்குப் பட்டன்று அவன் கைவண் மையே.


        135. காணவே வந்தேன்!
        பாடியவர் : உறையூர் ஏணிச்சேரி முடமோசியார்.
        பாடப்பட்டோன்: ஆய் அண்டிரன்.
        திணை: பாடாண். துறை: பரிசில்.


        கொடுவரி வழங்கும் கோடுயர் நெடுவரை,
        அருளிடர்ச் சிறுநெறி ஏறலின், வருந்தித்,
        தடவரல் கொண்ட தகைமெல் ஒதுக்கின்,
        வளைக்கை விறலியென் பின்னள் ஆகப்,
        பொன்வார்ந் தன்ன புரிஅடங்கு நரம்பின்
        வரிநவில் பனுவல் புலம்பெயர்ந்து இசைப்பப்,
        படுமலை நின்ற பயங்கெழு சீறியாழ்
        ஒல்கல் உள்ளமொடு ஒருபுடைத் தழீஇப்,
        புகழ்சால் சிறப்பின்நின் நல்லிசை உள்ளி
        வந்தெனன் எந்தை! யானே: யென்றும்
        மன்றுபடு பரிசிலர்க் காணின், கன்றொடு
        கறையடி யானை இரியல் போக்கும்
        மலைகெழு நாடன்! மாவேள் ஆஅய்!
        களிறும் அன்றே; மாவும் அன்றே;
        ஒளிறுபடைப் புரவிய தேரும் அன்றே;
        பாணர், படுநர்,பரிசிலர், ஆங்கவர்,
        தமதெனத் தொடுக்குவர் ஆயின், எமதெனப்
        பற்றல் தேற்றாப் பயங்கெழு தாயமொடு,
        அன்ன வாக, நின் ஊழி; நின்னைக்
        காண்டல் வேண்டிய அளவை; வேண்டார்
        உறுமுரண் கடந்த ஆற்றல்
        பொதுமீக் கூற்றத்து நாடுகிழ வோயே!


        136. வாழ்த்தி உண்போம்!
        பாடியவர் : துறையூர் ஓடை கிழார்
        பாடப்பட்டோன்: ஆய் அண்டிரன்
        திணை: பாடாண்
        துறை: பரிசில் கடாநிலை சிறப்பு: வாழ்வை ஊடறுக்கும் பகைகள் பலவற்றைப் பற்றிய செய்தி.
        யாழ்ப் பத்தர்ப் புறம் கடுப்ப
        இழை வலந்த ப·றுன்னத்து
        இடைப் புரைபற்றிப், பிணி விடாஅ
        ஈர்க் குழாத்தொடு இறை கூர்ந்த
        பேஎன் பகையென ஒன்று என்கோ?
        உண்ணா மையின் ஊன் வாடித்,
        தெண் ணீரின் கண் மல்கிக்,
        கசிவுற்ற என் பல் கிளையடு
        பசி அலைக்கும் பகைஒன் றென்கோ?
        அன்ன தன்மையும் அறிந்து ஈயார்,
        ‘நின்னது தா’ என, நிலை தளர,
        மரம் பிறங்கிய நளிச் சிலம்பின்,
        குரங் கன்ன புன்குறுங் கூளியர்
        பரந் தலைக்கும் பகைஒன் றென்கோ?
        ‘ஆஅங்கு, எனைப் பகையும் அறியுநன் ஆய்,
        எனக் கருதிப், பெயர் ஏத்தி,
        வா யாரநின் இசை நம்பிச்,
        சுடர் சுட்ட சுரத்து ஏறி,
        இவண் வந்த பெரு நசையேம்;
        ‘எமக்கு ஈவோர் பிறர்க்கு ஈவோர்;
        பிறர்க்கு ஈவோர் தமக்கு ஈப’ வென
        அனைத் துரைத்தனன் யான்ஆக,
        நினக்கு ஒத்தது நீ நாடி,
        நல்கினை விடுமதி, பரிசில்! அல்கலும்,
        தண்புனல் வாயில் துறையூர் முன்றுறை
        நுண்பல மணலினும் ஏத்தி,
        உண்குவம், பெரும ! நீ நல்கிய வளனே.


        137. நின்பெற்றோரும் வாழ்க!
        பாடியவர் : ஒருசிறைப் பெரியனார்.
        பாடப்பட்டோன்: நாஞ்சில் வள்ளுவன்.
        திணை: பாடாண். துறை: இயன் மொழி; பரிசில் துறையும் ஆம்.


        இரங்கு முரசின், இனம் சால் யானை,
        முந்நீர் ஏணி விறல்கெழு மூவரை
        இன்னும் ஓர் யான் அவாஅறி யேனே;
        நீயே, முன்யான் அரியு மோனே! துவன்றிய
        கயத்திட்ட வித்து வறத்திற் சாவாது,
        கழைக் கரும்பின், ஒலிக்குந்து,
        கொண்டல் கொண்டநீர் கோடை காயினும்,
        கண் ணன்ன மலர்பூக் குந்து,
        கருங்கால் வேங்கை மலரின், நாளும்
        பொன் னன்ன வீ சுமந்து,
        மணி யன்ன நீர் கடற் படரும்;
        செவ்வரைப் படப்பை நாஞ்சிற் பொருந!
        சிறுவெள் ளருவிப் பெருங்கல் நாடனை!
        நீவா ழியர் நின் தந்தை
        தாய்வா ழியர் நிற் பயந்திசி னோரே!


        138. நின்னை அறிந்தவர் யாரோ?
        பாடியவர் : மருதன் இளநாகனார்.
        பாடப்பட்டோன்: ஆய் அண்டிரன்.
        திணை: பாடாண். துறை: பாணாற்றுப் படை.


        ஆனினம் கலித்த அதர்பல கடந்து,
        மானினம் கலித்த மலையின் ஒழிய,
        மீளினம் கலித்த துறைபல நீந்தி,
        உள்ளி வந்த, வள்ளுயிர்ச் சீறியாழ்,
        சிதாஅர் உடுக்கை, முதாஅரிப் பாண!
        நீயே, பேரெண் ணலையே; நின்இறை,
        ’மாறி வா’ என மொழியலன் மாதோ;
        ஒலியிருங் கதுப்பின் ஆயிழை கணவன்
        கிளி மரீஇய வியன் புனத்து
        மரன் அணி பெருங்குரல் அனையன் ஆதலின்,
        நின்னை வருதல் அறிந்தனர் யாரே!


        139. சாதல் அஞ்சாய் நீயே!
        பாடியவர் : மருதன் இளநாகனார்.
        பாடப்பட்டோன்: ஆய் அண்டிரன்.
        திணை: பாடாண். துறை: பரிசில் கடா நிலை.
        சிறப்பு: 'வாழ்தல் வேண்டிப் பொய் கூறேன்; மெய் கூறுவல்' என்னும் புலவரது உள்ளச் செவ்வி.
        சுவல் அழுந்தப் பல காய
        சில் லோதிப் பல்இளை ஞருமே,
        அடி வருந்த நெடிது ஏறிய
        கொடி மருங்குல் விறலிய ருமே,
        வாழ்தல் வேண்டிப்
        பொய் கூறேன்; மெய் கூறுவல்;
        ஓடாப் பூட்கை உரவோர் மருக!
        உயர் சிமைய உழாஅ நாஞ்சில் பொருந!
        மாயா உள்ளமொடு பரிசில் துன்னிக்,
        கனிபதம் பார்க்கும் காலை யன்றே;
        ஈதல் ஆனான், வேந்தே; வேந்தற்குச்
        சாதல் அஞ்சாய், நீயே; ஆயிடை,
        இருநிலம் மிளிர்ந்திசின் ஆஅங்கு, ஒருநாள்,
        அருஞ் சமம் வருகுவ தாயின்,
        வருந்தலு முண்டு, என் பைதலங் கடும்பே


        140. தேற்றா ஈகை!
        பாடியவர் : ஔவையார்.
        பாடப்பட்டோன்: ஆய் அண்டிரன்.
        திணை: பாடாண். துறை: பரிசில் விடை.


        தடவுநிலைப் பலவின் நாஞ்சில் பொருநன்
        மடவன், மன்ற; செந்நாப் புலவீர்!
        வளைக்கை விறலியர் படப்பைக் கொய்த
        அடகின் கண்ணுறை ஆக யாம் சில
        அரிசி வேண்டினெம் ஆகத், தான் பிற
        வரிசை அறிதலின் தன்னும் தூக்கி.
        இருங்கடறு வளைஇய குன்றத் தன்ன ஓர்
        பெருங்களிறு நல்கியோனே; அன்னதோர்
        தேற்றா ஈகையும் உளதுகொல்?
        போற்றார் அம்ம, பெரியோர் தம் கடனே?


        141. மறுமை நோக்கின்று!
        பாடியவர் : பரணர்.
        பாடப்பட்டோன்: வையாவிக் கோப்பெரும் பேகன்.
        திணை: பாடாண். துறை: பாணாற்று படை; புலவராற்றுப் படையும் ஆம்.


        பாணன் சூடிய பசும்பொன் தாமரை
        மாணிழை விறலி மாலையடு விளங்கக்,
        கடும்பரி நெடுந்தேர் பூட்டுவிட்டு அசைஇ,
        ஊரீர் போலச் சுரத்திடை இருந்தனிர்!
        யாரீ ரோ?’ என வனவல் ஆனாக்,
        காரென் ஒக்கல், கடும் பசி, இரவல!
        வென்வேல் அண்ணல் காணா ஊங்கே,
        நின்னினும் புல்லியேம் மன்னே; இனியே,
        இன்னேம் ஆயினேம் மன்னே ; என்றும்
        உடாஅ, போரா ஆகுதல் அறிந்தும்
        படா அம் மஞ்ஞைக்கு ஈத்த எம் கோ,
        கடாஅ யானைக் கலிமான் பேகன்,
        ‘எத்துணை ஆயினும் ஈதல் நன்று’ என
        மறுமை நோக்கின்றோ அன்றே,
        பிறர், வறுமை நோக்கின்று, அவன் கைவண்மையே.


        142. கொடைமடமும் படைமடமும்!
        பாடியவர் : பரணர்.
        பாடப்பட்டோன்: வையாவிக் கோப்பெரும் பேகன்.
        திணை: பாடாண். துறை: இயன்மொழி.


        அறுகுளத்து உகுத்தும், அகல்வயல் பொழிந்தும்,
        உறுமிடத்து உதவாது உவர்நிலம் ஊட்டியும்,
        வரையா மரபின் மாரி போலக்,
        கடாஅ யானைக் கழற்கால் பேகன்
        கொடைமடம் படுதல் அல்லது,
        படைமடம் படான் பிறர் படைமயக் குறினே.


        143. யார்கொல் அளியள்!
        பாடியவர் : கபிலர்.
        பாடப்பட்டோன்: வையாவிக் கோப்பெரும் பேகன்.
        திணை: பெருந்திணை.
        துறை: குறுங்கலி; தாபதநிலையும் ஆம்.
        குறிப்பு: துறக்கப்பட்ட கண்ணகி காரணமாகப் பாடியது.


        ‘மலைவான் கொள்க!’ என, உயர்பலி தூஉய்,
        ‘மாரி ஆன்று, மழைமேக்கு உயர்க! ‘ எனக்
        கடவுட் பேணிய குறவர் மாக்கள்,
        பெயல்கண் மாறிய உவகையர், சாரல்
        புனைத்தினை அயிலும் நாட! சினப் போர்க்
        கைவள் ஈகைக் கடுமான் பேக!
        யார்கொல் அளியள் தானே; நெருநல்,
        சுரன் உழந்து வருந்திய ஒக்கல் பசித்தெனக்,
        குணில்பாய் முரசின் இரங்கும் அருவி
        நளிஇருஞ் சிலம்பின் சீறூர் ஆங்கண்.
        வாயில் தோன்றி, வாழ்த்தி நின்று,
        நின்னும்நின் மலையும் பாட, இன்னாது
        இகுத்த கண்ணீர் நிறுத்தல் செல்லாள்.
        முலையகம் நனைப்ப, விம்மிக்
        குழல்இனை வதுபோல் அழுதனள், பெரிதே?


        144. தோற்பது நும் குடியே!
        பாடியவர் : கபிலர்.
        பாடப்பட்டோன்: வையாவிக் கோப்பெரும் பேகன்.
        திணை: பெருந்திணை. துறை: குறுங்கலி.


        அருளா யாகலோ கொடிதே; இருள்வரச்,
        சீறியாழ் செவ்வழி பண்ணி யாழ நின்
        கார்எதிர் கானம் பாடினே மாக,
        நீல்நறு நெய்தலிற் பொலிந்த உண்கண்
        கலுழ்ந்து, வார் அரிப் பனி பூண்அகம் நனைப்ப,
        இனைதல் ஆனா ளாக, ‘இளையோய்!
        கிளையை மன், எம் கேள்வெய் யோற்கு?’என,
        யாம்தன் தொழுதனம் வினவக், காந்தள்
        முகைபுரை விரலின் கண்ணீர் துடையா,
        ‘யாம், அவன் கிளைஞரேம் அல்லேம்; கேள்,இனி;
        எம்போல் ஒருத்தி நலன்நயந்து, என்றும்,
        வரூஉம் என்ப; வயங்கு புகழ்ப் பேகன்
        ஒல்லென ஒலிக்கும் தேரொடு,
        முல்லை வேலி, நல்லூ ரானே!’


        145. அவள் இடர் களைவாய்!
        பாடியவர் : கபிலர்.
        பாடப்பட்டோன்: வையாவிக் கோப்பெரும் பேகன்.
        திணை: பெருந்திணை. துறை: குறுங்கலி. 'பரணர் பாட்டு' எனவும் கொள்வர்.


        ‘மடத்தகை மாமயில் பனிக்கும்’ என்று அருளிப்
        படாஅம் ஈத்த கெடாஅ நல்லிசைக்,
        கடாஅ யானைக் கலிமான் பேக!
        பசித்தும் வாரோம்; பாரமும் இலமே ;
        களங்கனி யன்ன கருங்கோட்டுச் சீறியாழ்
        நயம்புரிந் துறையுநர் நடுங்கப் பண்ணி,
        ‘அறம்செய் தீமோ, அருள்வெய் யோய்!’ என,
        இ·தியாம் இரந்த பரிசில்: அ·து இருளின்,
        இனமணி நெடுந்தேர் ஏறி,
        இன்னாது உறைவி அரும்படர் களைமே!


        146. தேர் பூண்க மாவே!
        பாடியவர் : அரிசில் கிழார்.
        பாடப்பட்டோன்: வையாவிக் கோப்பெரும் பேகன்.
        திணை: பெருந்திணை. துறை: குறுங்கலி.


        அன்ன வாக; நின் அருங்கல வெறுக்கை
        அவை பெறல் வேண்டேம்; அடுபோர்ப் பேக!
        சீறியாழ் செவ்வழி பண்ணி, நின் வன்புல
        நன்னாடு பாட, என்னை நயந்து
        பரிசில் நல்குவை யாயின், குரிசில் ! நீ
        நல்கா மையின் நைவரச் சாஅய்,
        அருந்துயர் உழக்கும்நின் திருந்திழை அரிவை
        கலிமயிற் கலாவம் கால்குவித் தன்ன,
        ஒலிமென் கூந்தல் கமழ்புகை கொளீஇத்,
        தண்கமழ் கோதை புனைய,
        வண்பரி நெடுந்தேர் பூண்க, நின் மாவே!


        147. எம் பரிசில்!
        பாடியவர் : பெருங்குன்றூர் கிழார்.
        பாடப்பட்டோன்: வையாவிக் கோப்பெரும் பேகன்.
        திணை: பெருந்திணை. துறை: குறுங்கலி.


        கல்முழை அருவிப் பன்மலை நீந்திச்,
        சீறியாழ் செவ்வழி பண்ணி வந்ததைக்,
        கார்வான் இன்னுறை தமியள் கேளா,
        நெருநல் ஒருசிறைப் புலம்புகொண்டு உறையும்
        அரிமதர் மழைக்கண், அம்மா அரிவை
        நெய்யடு துறந்த மையிருங் கூந்தல்
        மண்ணூறு மணியின் மாசுஅற மண்ணிப்,
        புதுமலர் கஞல, இன்று பெயரின்
        அதுமன், எம் பரிசில் ஆவியர் கோவே!


        148. என் சிறு செந்நா!
        பாடியவர் : வன்பரணர்.
        பாடப்பட்டோன்: கண்டீரக் கோப் பெருநள்ளி.
        திணை: பாடாண். துறை: பரிசில்.


        கறங்குமிசை அருவிய பிறங்குமலை நள்ளி! நின்
        அசைவுஇல் நோந்தாள் நசைவளன் ஏத்தி,
        நாடொறும் நன்கலம் கனிற்றொடு கொணர்ந்து,
        கூடுவிளங்கு வியன்நகர்ப், பரிசில் முற்று அளிப்பப்;
        பீடில் மன்னர்ப் புகழ்ச்சி வேண்டிச்
        செய்யா கூறிக் கிளத்தல்
        எய்யா தாகின்று, எம் சிறு செந்நாவே.


        149. வண்மையான் மறந்தனர்!
        பாடியவர் : வன்பரணர்.
        பாடப்பட்டோன்: கண்டீரக் கோப் பெருநள்ளி.
        திணை: பாடாண். துறை: பரிசில்.


        நள்ளி ! வாழியோ; நள்ளி ! நள்ளென்
        மாலை மருதம் பண்ணிக் காலைக்
        கைவழி மருங்கிற் செவ்வழி பண்ணி,
        ‘வரவுஎமர் மறந்தனர்; அது நீ
        புரவுக்கடன் பூண்ட வண்மை யானே


        150. நளி மலை நாடன்!
        பாடியவர் : வன் பரணர்.
        பாடப்பட்டோன்: கண்டீரக் கோப் பெருநள்ளி.
        திணை: பாடாண். துறை: இயன்மொழி.
        சிறப்பு:தோட்டி மலைக்கு உரியவன் இவன் என்பதும், இவன் வேட்டுவக் குடியினன் என்பதும்,
        கூதிர்ப் பருந்தின் இருஞ் சிறகு அன்ன
        பாறிய சிதாரேன், பலவுமுதல் பொருந்தித்,
        தன்னும் உள்ளேன், பிறிதுபுலம் படர்ந்த என்
        உயங்குபடர் வருத்தமும் உலைவும் நோக்கி,
        மான்கணம் தொலைச்சிய குருதியங் கழற்கால்,
        வான்கதிர்த் திருமணி விளங்கும் சென்னிச்,
        செல்வத் தோன்றல், ஓர் வல்வில் வேட்டுவன்,
        தொழுதனென் எழுவேற் கைகவித்து இரீஇ,
        இழுதின் அன்ன வால்நிணக் கொழுங்குறை,
        கான்அதர் மயங்கிய இளையர் வல்லே,
        தாம்வந்து எய்தா அளவை, ஒய்யெனத்
        தான்ஞெலி தீயின் விரைவனன் சுட்டு, ‘நின்
        இரும்பேர் ஒக்கலொடு தின்ம்’ எனத் தருதலின்,
        அமிழ்தின் மிசைந்து, காய்பசி நீங்கி,
        நல்மரன் நளிய நறுந்தண் சாரல்,
        கல்மிசை அருவி தண்ணெனப் பருகி,
        விடுத்தல் தொடங்கினேன் ஆக, வல்லே,
        “பெறுதற் கரிய வீறுசால் நன்கலம்
        பிறிதொன்று இல்லை; காட்டு நாட்டோம்” என,
        மார்பிற் பூண்ட வயங்குகாழ் ஆரம்
        மடைசெறி முன்கை கடகமொடு ஈத்தனன்;
        ‘எந்நா டோ?’ என, நாடும் சொல்லான்!
        ‘யாரீ ரோ!’ எனப், பேரும் சொல்லான்;
        பிறர்பிறர் கூற வழிக்கேட் டிசினே;
        ‘இரும்பு புனைந்து இயற்றாப் பெரும்பெயர்த் தோட்டி
        அம்மலை காக்கும் அணிநெடுங் குன்றின்
        பளிங்கு வகுத் தன்ன தீநீர்,
        நளிமலை நாடன் நள்ளிஅவன்’ எனவே.


        151. அடைத்த கதவினை!
        பாடியவர் : பெருந்தலைச் சாத்தனார்.
        பாடப்பட்டோன்: இளவிச்சிக்கோ. திணை: பாடாண்.
        துறை: இயன்மொழி. குறிப்பு: இளங் கண்டீரக்கோவும், இளவிச்சிக்கோவும் ஒருங்கு இருந்தன.
        அவண் சென்ற புலவர் இளங்கண்டீரக் கோவைபப் புல்லி, இளவிச்சிக்கோவைப்
        புல்லராயினர். 'என்னை என் செயப் புல்லீராயினர்' என அவன் கேட்கப் புலவர் பாடிய செய்யுள் இது. (இருவரது குடியியல்புகளையும் கூறிப் பாடுதலால் இயன்மொழி ஆயிற்று.)


        பண்டும் பண்டும் பாடுநர் உவப்ப,
        விண்தோய் சிமைய விறல்வரைக் கவாஅன்
        கிழவன் சேட்புலம் படரின், இழை அணிந்து,
        புன்தலை மடப்பிடி பரிசிலாகப்,
        பெண்டிரும் தம்பதம் கொடுக்கும் வண்புகழ்க்
        கண்டீ ரக்கோன் ஆகலின், நன்றும்
        முயங்கல் ஆன்றிசின், யானே: பொலந்தேர்
        நன்னன் மருகன் அன்றியும், நீயும்
        முயங்கற்கு ஒத்தனை மன்னே: வயங்கு மொழிப்
        பாடுநர்க்கு அடைத்த கதவின், ஆடு மழை
        அணங்குசால் அடுக்கம் பொழியும் நும்
        மணங்கமழ் மால்வரை வரைந்தனர், எமரே.


    152. பெயர் கேட்க நாணினன்!
        பாடியவர் : வண்பரணர்.
        பாடப்பட்டோன்: வல்வில் ஓரி.
        திணை: பாடாண். துறை: பரிசில் விடை.
        சிறப்பு: ஓரியது பெருமித நிலையின் விளக்கம்; அவன் வேட்டுவக் குடியினன் என்பது.
        ( பரிசில் பெற்ற புலவர், அவனை வியந்து பாடியது இச் செய்யுள்)


        `வேழம் வீழ்த்த விழுத் தொடைப் பகழி
        பேழ்வாய் உழுவையைப் பெரும்பிறிது உறீஇப்,
        புழல்தலை புகர்க்கலை உருட்டி, உரல்தலைக்
        கேழற் பன்றி வீழ, அயலது
        ஆழற் புற்றத்து உடும்பில் செற்றும்,
        வல்வில் வேட்டம் வலம்படுத் திருந்தோன்,
        புகழ்சால் சிறப்பின் அம்புமிகத் திளைக்கும்
        கொலைவன் யார்கொலோ? கொலைவன் மற்று இவன்
        விலைவன் போலான்: வெறுக்கைநன்கு உடையன்:
        ஆரம் தாழ்ந்த அம்பகட்டு மார்பின்,
        சாரல் அருவிப் பயமலைக் கிழவன்,
        ஓரி கொல்லோ? அல்லன் கொல்லோ?
        பாடுவல், விறலி! ஓர் வண்ணம்; நீரும்
        மண்முழா அமைமின் ; பண்யாழ் நிறுமின் ;
        கண்விடு தூம்பின் களிற்று உயிர் தொடுமின்:
        எல்லரி தொடுமின் ; ஆகுளி தொடுமின்;
        பதலை ஒருகண் பையென இயக்குமின்;
        மதலை மாக்கோல் கைவலம் தமின்` என்று,
        இறைவன் ஆகலின், சொல்லுபு குறுகி,
        மூவேழ் துறையும் ழுறையுளிக் கழிப்பிக்,
        `கோ`வெனப் பெயரிய காலை, ஆங்கு அது
        தன்பெயர் ஆகலின் நாணி, மற்று, யாம்
        நாட்டிடன் நாட்டிடன் வருதும் ; ஈங்கு ஓர்
        வேட்டுவர் இல்லை, நின் ஒப் போர்` என,
        வேட்டது மொழியவும் விடாஅன், வேட்டத்தில்
        தான் உயிர் செகுத்த மான் நிணப் புழுக்கோடு,
        ஆன் உருக்கு அன்ன வேரியை நல்கித்,
        தன்மலைப் பிறந்த தாவில் நன்பொன்
        பன்மணிக் கு வையடும் விரைஇக், `கொண்ம்` எனச்,
        சுரத்துஇடை நல்கி யோனே : விடர்ச் சிமை
        ஓங்குஇருங் கொல்லிப் பொருநன்,
        ஓம்பா ஈகை விறல்வெய் யோனே!


        153. கூத்தச் சுற்றத்தினர்!
        பாடியவர் : வண்பரணர்.
        பாடப்பட்டோன்: வல்வில் ஓரி.
        திணை: பாடாண். துறை: இயன் மொழி.


        மழையணி குன்றத்துக் கிழவன், நாளும்,
        இழையணி யானை இரப்போர்க்கு ஈயும்,
        சுடர்விடு பசும்பூண், சூர்ப்பு அமை முன்கை,
        அடுபோர் ஆனா, ஆதன் ஓரி
        மாரி வண்கொடை காணிய, நன்றும்
        சென்றது மன், எம் கண்ணுளங் கடும்பே;
        பனிநீர்ப் பூவா மணிமிடை குவளை
        வால்நார்த் தொடுத்த கண்ணியும், கலனும்,
        யானை இனத்தொடு பெற்றனர்; நீங்கிப்,
        பசியார் ஆகல் மாறுகொல்; விசிபிணிக்
        கூடுகொள் இன்னியம் கறங்க,
        ஆடலும் ஒல்லார் தம் பாடலும் மறந்தே?


        154. இரத்தல் அரிது! பாடல் எளிது!
        பாடியவர் : மோசிகீரனார்.
        பாடப்பட்டோன்: கொண்கானங் கிழான்.
        திணை: பாடாண். துறை: பரிசில் துறை.


        திரைபொரு முந்நீர்க் கரைநணிச் செலினும்,
        அறியுநர்க் காணின், வேட்கை நீக்கும்
        சின்னீர் வினவுவர், மாந்தர் : அதுபோல்,
        அரசர் உழைய ராகவும், புரைதபு
        வள்ளியோர்ப் படர்குவர், புலவர் ; அதனால்,
        `யானும்,`பெற்றது ஊதியம்; பேறியாது?` என்னேன்;
        உற்றனென் ஆதலின் உள்ளிவந் தனனே;
        `ஈயென இரத்தலோ அரிதே! நீ அது
        நல்கினும், நல்காய் ஆயினும் வெல்போர்
        எறிபடைக்கு ஓடா ஆண்மை, அறுவைத்
        தூவிரி கடுப்பத் துவன்றி மீமிசைத்
        தண்பல இழிதரும் அருவி நின்
        கொண்டுபெருங்கானம், பாடல் எனக்கு எளிதே.


        155. ஞாயிறு எதிர்ந்த நெருஞ்சி!
        பாடியவர் : மோசி கீரனார்.
        பாடப்பட்டோன்: கொண்கானங் கிழான்.
        திணை: பாடாண். துறை: பாணாற்றுப்படை


        வணர் கோட்டுச் சீறியாழ் வாடுபுடைத் தழீஇ,
        `உணர்வோர் யார், என் இடும்பை தீர்க்க``எனக்,
        கிளக்கும், பாண! கேள், இனி நயத்தின்;
        பாழ்ஊர் நெருஞ்சிப் பசலை வான்பூ
        ஏர்தரு சுடரின் எதிர்கொண்டு ஆஅங்கு,
        இலம்படு புலவர் மண்டை விளங்கு புகழ்க்
        கொண்பெருங்காலத்துக் கிழவன்
        தண்தார் அகலம் நோக்கின், மலர்ந்தே.


        156. இரண்டு நன்கு உடைத்தே!
        பாடியவர் : மோசிகீரனார்.
        பாடப்பட்டோன்: கொண்கானங் கிழான்.
        திணை: பாடாண். துறை: இயன்மொழி.


        ஒன்றுநன் குடைய பிறர் குன்றம்; என்றும்
        இரண்டுநன் குடைத்தே கொண்பெருங் கானம்;
        நச்சிச் சென்ற இரவலர்ச் சுட்டித்
        தொடுத்துணக் கிடப்பினும் கிடக்கும்; அ·தான்று
        நிறையருந் தானை வேந்தரைத்
        திறைகொண்டு பெயர்க்குஞ் செம்மலும் உடைத்தே.


        157. ஏறைக்குத் தகுமே!
        பாடியவர் : குறமகள் இளவெயினி.
        பாடப்பட்டோன்: ஏறைக் கோன்.
        திணை: பாடாண். துறை: இயன்மொழி.
        சிறப்பு: ஏறைக் கோன் குறவர் குடியினன் என்பது.


        தமர்தன் தப்பின் அதுநோன் றல்லும்,
        பிறர்கை யறவு தான்நா ணுதலும்,
        படைப்பழி தாரா மைந்தினன் ஆகலும்,
        வேந்துடை அவையத்து ஓங்குபு நடத்தலும்,
        நும்மோர்க்குத் தகுவன அல்ல; எம்மோன்
        சிலைசெல மலர்ந்த மார்பின், கொலைவேல்,
        கோடல் கண்ணிக் குறவர் பெருமகன்:
        ஆடு மழை தவிர்க்கும் பயங்கெழு மீமிசை,
        எற்படு பொழுதின், இனம்தலை மயங்கிக்,
        கட்சி காணாக் கடமான் நல்லேறு
        மடமான் நாகுபிணை பயிரின், விடர்முழை
        இரும்புலிப் புகர்ப்போத்து ஓர்க்கும்
        பெருங்கல் நாடன்-எம் ஏறைக்குத் தகுமே.


        158. உள்ளி வந்தெனன் யானே!
        பாடியவர்; பெருஞ்சித்திரனார்.
        பாடப்பட்டோன் : குமணன். திணை; பாடாண்.
        துறை: வாழ்த்தியல்; பரிசில் கடாநிலையும் ஆம்.
        சிறப்பு ; எழுவர் வள்ளல்கள் என்னும் குறிப்பு.


        முரசுகடிப்பு இகுப்பவும், வால்வளை துவைப்பவும்,
        அரசுடன் பொருத அண்ணல் நெடுவரைக்,
        கறங்குவெள் அருவி கல் அலைத்து ஒழுகும்
        பறம்பின் கோமான் பாரியும்; பிறங்கு மிசைக்
        கொல்லி ஆண்ட வல்வில் ஓரியும்;
        காரி ஊர்ந்து பேரமர்க் கடந்த,
        மாரி ஈகை, மறப்போர் மலையனும்;
        ஊராது ஏந்திய குதிரைக், கூர்வேல்,
        கூவிளங் கண்ணிக், கொடும்பூண், எழினியும்;
        ஈர்ந்தண் சிலம்பின் இருள் தூங்கும் நளிமுழை,
        அருந்திறல் கடவுள் காக்கும் உயர்சிமைப்,
        பெருங்கல் நாடன் பேகனும்; திருந்து மொழி
        மோசி பாடிய ஆயும்; ஆர்வமுற்று
        உள்ளி வருநர் உலைவுநனி தீரத்,
        தள்ளாது ஈயும் தகைசால் வண்மைக்,
        கொள்ளார் ஓட்டிய, நள்ளையும்; என ஆங்கு
        எழுவர் மாய்ந்த பின்றை, அழி வரப்
        பாடி வருநரும் பிறருங் கூடி
        இரந்தோர் அற்றம் தீர்க்கென, விரைந்து இவண்
        உள்ளி வந்தனென், யானே; விசும்புஉறக்
        கழைவளர் சிலம்பின் வழையடு நீடி,
        ஆசினிக் கவினிய பலவின் ஆர்வுற்று,
        முட்புற முதுகனி பெற்ற கடுவன்
        துய்த்தலை மந்தியைக் கையிடூஉப் பயிரும்,
        அதிரா யாணர், முதிரத்துக் கிழவ!
        இவண்விளங்கு சிறப்பின் இயல்தேர்க் குமண!
        இசைமேந் தோன்றிய வண்மையடு,
        பகைமேம் படுக, நீ ஏந்திய வேலே!


        159. கொள்ளேன்! கொள்வேன்!
        பாடியவர்; பெருஞ்சித்திரனார்.
        பாடப்பட்டோன் : குமணன்.
        திணை; பாடாண். துறை: பரிசில் கடாநிலை.
        சிறப்பு : வறுமை வாழ்வின் ஒரு கூற்றைக் காட்டும் சொல்லோவியம்.


        `வாழும் நாளடு யாண்டுபல உண்மையின்,
        தீர்தல்செல் லாது, என் உயிர்` எனப் பலபுலந்து,
        கோல்கால் ஆகக் குறும்பல ஒதுங்கி,
        நூல்விரித் தன்ன கதுப்பினள், கண் துயின்று,
        முன்றிற் போகா முதுர்வினள் யாயும்;
        பசந்த மேனியடு படர்அட வருந்தி,
        மருங்கில் கொண்ட பல்குறு மாக்கள்
        பிசைந்துதின வாடிய முலையள், பெரிது அழிந்து,
        குப்பைக் கீரைக் கொய்கண் அகைத்த
        முற்றா இளந்தளிர் கொய்துகொண்டு, உப்பின்று,
        நீர்உலை யாக ஏற்றி, மோரின்று,
        அவிழ்பதம் மறந்து, பாசடகு மிசைந்து,
        மாசொடு குறைந்த உடுக்கையள், அறம் பழியாத்,
        துவ்வாள் ஆகிய என்வெய் யோளும்;
        என்றாங்கு, இருவர் நெஞ்சமும் உவப்பக் கானவர்
        கரிபுனம் மயக்கிய அகன்கண் கொல்லை.
        ஐவனம் வித்தி, மையுறக் கவினி,
        ஈனல் செல்லா ஏனற்கு இழுமெனக்
        கருவி வானம் தலைஇ யாங்கும்,
        ஈத்த நின்புகழ் ஏத்தித், தொக்க என்,
        பசிதினத் திரங்கிய, ஒக்கலும் உவப்ப-
        உயர்ந்து ஏந்து மருப்பின் கொல்களிறு பெறினும்,
        தவிர்ந்துவிடு பரிசில் கொள்ளலென்; உவந்து, நீ
        இன்புற விடுதி யாயின், சிறிது
        குன்றியும் கொள்வல், கூர்வேற் குமண!
        அதற்பட அருளல் வேண்டுவல்-விறற்புகழ்
        வசையில் விழுத்திணைப் பிறந்த
        இசைமேந் தோன்றல்! நிற் பாடிய யானே.


        160. புலி வரவும் அம்புலியும்!
        பாடியவர்; பெருஞ்சித்திரனார்.
        பாடப்பட்டோன் : குமணன்.
        திணை; பாடாண். துறை: பரிசில் கடாநிலை.
        சிறப்பு : வறுமையின் ஒரு சோகமான காட்சி பற்றிய சொல்லோவியம்.
        (பரிசிலை விரும்பி, அரசனைப் புகழ்ந்து வேண்டுகின்றார் புலவர்),


        ‘உருகெழு ஞாயிற்று ஒண்கதிர் மிசைந்த
        முளிபுல் கானம் குழைப்பக், கல்லென
        அதிர்குரல் ஏறோடு துளிசொரிந் தாங்குப்
        பசிதினத் திரங்கிய கசிவுடை யாக்கை
        அவிழ்புகுவு அறியா தாகலின், வாடிய
        நெறிகொள் வரிக்குடர் குனிப்பத் தண்ணெனக்,
        குய்கொள் கொழுந்துவை நெய்யுடை அடிசில்,
        சிறுபொன் நன்கலஞ் சுற்ற இரீஇக்
        “கோடின் றாக, பாடுநர் கடும்பு” என,
        அரிதுபெறு பொலங்கலம் எளிதினின் வீசி,
        நட்டோர் நட்ட நல்லிசைக் குமணன்,
        மட்டார் மறுகின், முதிரத் தோனே:
        செல்குவை யாயின், நல்குவை, பெரிது` எனப்,
        பல்புகழ் நுவலுநர் கூற, வல் விரைந்து,
        உள்ளம் துரப்ப வந்தனென்; எள்ளுற்று,
        இல்லுளைக் குடுமிப் புதல்வன் பன்மாண்
        பாலில் வறுமுலைசுவைத்தனன்பெறாஅன்,
        கூழும் சோறும் கடைஇ, ஊழின்
        உள்ளில் வருங்கலம் திறந்து, அழக் கண்டு,
        மறப்புலி உரைத்தும், மதியங் காட்டியும்,
        நொந்தனள் ஆகி, `நுந்தையை உள்ளிப்,
        பொடிந்தநின் செவ்வி காட்டு` எனப் பலவும்
        வினவல் ஆனா ளாகி, நனவின்
        அல்லல் உழப்போள் மல்லல் சிறப்பச்,
        செல்லாச் செல்வம் மிகுந்தனை, வல்லே
        விடுதல் வேண்டுவல் அத்தை; படுதிரை
        நீர்சூழ் நிலவரை உயர நின்
        சீர்கெழு விழுப்புகழ் ஏத்துகம் பலவே.


        161. பின் நின்று துரத்தும்!
        பாடியவர்: பெருஞ்சித்திரனார்.
        பாடப்பட்டோன் : குமணன்.
        திணை: பாடாண். துறை: பரிசில். குறிப்பு : பாடிப் பகடு பெற்றது.
        (பரிசில் பெற்று அரசனைப் பாடிப் போற்றியது.)


        நீண்டொலி அழுவம் குறைய முகந்துகொண்டு,
        ஈண்டுசெலல் கொண்மூ வேண்டுவயின் குழீஇப்
        பெருமலை யன்ன தோன்றுதல், சூன்முதிர்பு,
        உரும்உரறு கருவியடு, பெயல்கடன் இறுத்து,
        வள்மலை மாறிய என்றூழ்க் காலை,
        மன்பதை யெல்லாம் சென்றுணர், கங்கைக்
        கரைபொரு மலிநீர் நிறைந்து தோன்றியாங்கு,
        எமக்கும் பிறர்க்கும் செம்மலை யாகலின்,
        `அன்பில் ஆடவர் கொன்று, ஆறு கவரச்,
        சென்று தலைவருந அல்ல, அன்பின்று,
        வன்கலை தெவிட்டும், அருஞ்சுரம் இறந்தோர்க்கு,
        இற்றை நாளடும் யாண்டுதலைப் பெயர்` எனக்
        கண் பொறி போகிய கசிவொடு, உரன்அழிந்து,
        அருந்துயர் உழக்கும்என் பெருந்துன் புறுவி நின்
        தாள்படு செல்வம் காண்டொறும் மருளப்,
        பனைமருள் தடக்கை யடு முத்துப்படு முற்றிய
        உயர்மருப்பு ஏந்திய வரைமருள் நோன்பகடு,
        ஒளிதிகழ் ஓடை பொலிய, மருங்கில்
        படுமணி இரட்ட, ஏறிச் செம்மாந்து,
        செலல்நசைஇ உற்றனென்-விறல்மிகு குருசில்!
        இன்மை துரப்ப, இசைதர வந்து, நின்
        வண்மையில் தொடுத்தஎன் நயந்தினை கேண்மதி!
        வல்லினும், வல்லேன் ஆயினும், வல்லே,
        என்அளந்து அறிந்தனை நோக்காது, சிறந்த
        நின் அளந்து அறிமதி, பெரும! என்றும்
        வேந்தர் நாணப் பெயர்வேன்; சாந்தருந்திப்
        பல்பொறிக் கொண்ட ஏந்துஎழில் அகலம்
        மாண்இழை மகளிர் புல்லுதொறும் புகல,
        நாள்முரசு இரங்கும் இடனுடை வரைப்பின்நின்
        தாள்நிழல் வாழ்நர் நண்கலம் மிகுப்ப,
        வாள் அமர் உயர்ந்தநின் தானையும்,
        சீர்மிகு செல்வமும் ஏந்துகம் பலவே.


        162. இரவலர்அளித்த பரிசில்!
        பாடியவர்: பெருஞ்சித்திரனார்.
        பாடப்பட்டோன் : இளவெளிமான்.
        திணை: பாடாண். துறை: பரிசில் விடை. சிறப்பு : புலவர் பெருமிதம்.


        இரவலர் புரவலை நீயும் அல்லை!
        புரவலர் இரவலர்க்கு இல்லையும் அல்லர்;
        இரவலர் உண்மையும் காண்,இனி; இரவலர்க்கு
        ஈவோர் உண்மையும் காண், இனி; நின்ஊர்க்
        கடுமரம் வருந்தத் தந்து யாம் பிணித்த
        நெடுநல் யானை எம் பரிசில்;
        கடுமான் தோன்றல்! செல்வல் யானே.


        163. தமிழ் உள்ளம்!
        பாடியவர்: பெருஞ்சித்திரனார்.
        பாடப்பட்டோன் : புலவரின் மனைவி.
        திணை: பாடாண். துறை: பரிசில்.


        நின் நயந்து உறைநர்க்கும், நீ நயந்து உறைநர்க்கும்,
        பன்மாண் கற்பின்நின் கிளைமுத லோர்க்கும்,
        கடும்பின் கடும்பசி தீர யாழநின்
        நெடுங்குறி எதிர்ப்பை நல்கி யோர்க்கும்,
        இன்னோர்க்கு என்னாது, என்னோடும் சூழாது,
        வல்லாங்கு வாழ்தும் என்னாது, நீயும்
        எல்லோர்க்கும் கொடுமதி-மனைகிழ வோயே!
        பழந்தூங்கு முதிரத்துக் கிழவன்
        திருந்துவேல் குமணன் நல்கிய வளனே.


        164. வளைத்தாயினும் கொள்வேன்!
        பாடியவர்: பெருந்தலைச் சாத்தனார்.
        பாடப் பட்டோன்: குமணன்.
        திணை: பாடாண். துறை: பரிசில் கடாநிலை. குறிப்பு: தம்பியால் நாடு
        கொள்ளப்பட்டுக் குமணன் காட்டிடத்து மறைந்து வாழ்ந்த காலை, அவனைக் கண்டு-பாடியது. [பரிசில் விரும்பிப் பாடுதலால், பரிசில் கடாநிலை ஆயிற்று. வாகைத் திணையின் பகுதியாகிய, கடைக்கூட்டு நிலைக்கு இளம்பூரணர் எடுத்துக் காட்டுவர் (தொல். புறத்.சூ.30)]


        ஆடுநனி மறந்த கோடுஉயர் அடுப்பின்
        ஆம்பி பூப்பத், தேம்புபசி உழவாப்,
        பாஅல் இன்மையின் தோலொடு திரங்கி,
        இல்லி தூர்த்த பொல்லா வறுமுலை
        சுவைத்தொறும் அழூஉம்தன் மகத்துவம் நோக்கி,
        நீரொடு நிறைந்த ஈர்இதழ் மழைக்கண்என்
        மனையோள் எவ்வம் நோக்கி, நினைஇ,
        நிற்படர்ந் திசினே-நற்போர்க் குமண!
        என்நிலை அறிந்தனை யாயின், இந்நிலைத்
        தொடுத்தும் கொள்ளாது அமையலென்-அடுக்கிய
        பண்ணமை நரம்பின் பச்சை நல்யாழ்,
        மண்ணமை முழவின், வயிரியர்
        இன்மை தீர்க்குங் குடிப்பிறந் தோயே.


        165. இழத்தலினும் இன்னாது!
        பாடியவர்: பெருந்தலைச் சாத்தனார்.
        பாடப்பட்டோன் : குமணன்.
        திணை: பாடாண். துறை: பரிசில் விடை. குறிப்பு: காடு பற்றியிருந்த குமணன்,
        புலவர் பரிசில் வேண்டிப் பாடத், தன் தலையைக் கொய்து கொண்டு தம்பியின் கையிற் கொடுத்துப் பொருள் பெற்றுப் போகுமாறு சொல்லித் தன் வாளைக்
        கொடுக்கப், பெற்றுப் புலவர் பாடியது.


        மன்னா உலகத்து மன்னுதல் குறித்தோர்
        தம்புகழ் நிறீஇத் தாமாய்ந் தனரே;
        துன்னரும் சிறப்பின் உயர்ந்த செல்வர்,
        இன்மையின் இரப்போர்க்கு ஈஇ யாமையின்,
        தொன்மை மாக்களின் தொடர்பு அறியலரே;
        தாள்தாழ் படுமணி இரட்டும், பூனுதல்,
        ஆடியல் யானை பாடுநர்க்கு அருகாக்
        கேடில் நல்லிசை வயமான் தோன்றலைப்
        பாடி நின்றெனன் ஆகக்,`கொன்னே
        பாடுபெறு பரிசிலன் வாடினன் பெயர்தல் என்
        நாடுஇழந் ததனினும் நனிஇன் னாது` என,
        வாள்தந் தனனே, தலை எனக்கு ஈயத்,
        தன்னிற் சிறந்தது பிறிதுஒன்று இன்மையின்;
        ஆடுமலி உவகையோடு வருவல்,
        ஓடாப் பூட்கைநிற் கிழமையோன் கண்டே.


        166. யாமும் செல்வோம்!
        பாடியவர்: ஆவூர் மூலங் கிழார்.
        பாடப்பட்டோன் : சோணாட்டுப் பூஞ்சாற்றூர்ப் பார்ப்பான் கௌணியன் விண்ணந்தாயன்.
        திணை: வாகை. துறை: பார்பபன வாகை.


        நன் றாய்ந்த நீள் நிமிர்சடை
        முது முதல்வன் வாய் போகாது,
        ஒன்று புரிந்த ஈரி ரண்டின்,
        ஆறுணர்ந்த ஒரு முதுநூல்
        இகல் கண்டோர் மிகல் சாய்மார்,
        மெய் அன்ன பொய் உணர்ந்து,
        பொய் ஓராது மெய் கொளீஇ,
        மூவேழ் துறைபும் முட்டின்று போகிய
        உரைசால் சிறப்பின் உரவோர் மருக!
        வினைக்கு வேண்டி நீ பூண்ட
        புலப் புல்வாய்க் கலைப் பச்சை
        சுவல் பூண்ஞான் மிசைப் பொலிய;
        மறம் கடிந்த அருங் கற்பின்,
        அறம் புகழ்ந்த வலை சூடிச்,
        சிறு நுதல், பேர் அகல் அல்குல்,
        சில சொல்லின் பல கூந்தல், நின்
        நிலைக் கொத்தநின் துணைத் துணைவியர்
        தமக்கு அமைந்த தொழில் கேட்பக்;
        காடு என்றா நாடுஎன்று ஆங்கு
        ஈரேழின் இடம் முட்டாது,
        நீர் நாண நெய் வழங்கியும்,
        எண் நாணப் பல வேட்டும்,
        மண் நாணப் புகழ் பரப்பியும்,
        அருங் கடிப் பெருங் காலை,
        விருந்து உற்றநின் திருந்து ஏந்துநிலை,
        என்றும், காண்கதில் அம்ம, யாமே! குடாஅது
        பொன்படு நெடுவரைப் புயல்ஏறு சிலைப்பின்,
        பூவிரி புதுநீர்க் காவிரி புரக்கும்
        தண்புனற் படப்பை எம்மூர் ஆங்கண்,
        உண்டும் தின்றும் ஊர்ந்தும் ஆடுகம்;
        செல்வல் அத்தை யானே; செல்லாது,
        மழைஅண் ணாப்ப நீடிய நெடுவரைக்
        கழைவளர் இமயம்போல,
        நிலீஇயர் அத்தை, நீ நிலமிசை யானே?


        167. ஒவ்வொருவரும் இனியர்!
        பாடியவர்: கோனாட்டு எறிச்சிலூர் மாடலன் மதுரைக் குமரனார்.
        பாடப்பட்டோன் : சோழன் கடுமான் கிள்ளி.
        திணை: வாகை. துறை: அரச வாகை.


        நீயே, அமர்காணின் அமர்கடந்து, அவர்
        படை விலக்கி எதிர் நிற்றலின்,
        வாஅள் வாய்த்த வடுவாழ் யாக்கை யடு,
        கேள்விக்கு இனியை, கட்கின் னாயே!
        அவரே, நிற்காணின் புறங் கொடுத்தலின்,
        ஊறுஅறியா மெய் யாக்கை யடு.
        கண்ணுக்கு இனியர்; செவிக்குஇன் னாரே!
        அதனால்,நீயும் ஒன்று இனியை;அவரும்ஒன்றுஇனியர்;
        ஒவ்வா யாவுள, மற்றே? வெல்போர்க்
        கழல்புனை திருந்தடிக் கடுமான் கிள்ளி!
        நின்னை வியக்குமிவ் வுலகம்; அ·து
        என்னோ? பெரும! உரைத்திசின் எமக்கே.


        168. கேழல் உழுத புழுதி!
        பாடியவர்: கருவூர்க் கந்தப்பிள்ளைச் சாத்தனார்.
        பாடப்பட்டோன் : பிட்டங் கொற்றன்.
        திணை: பாடாண். துறை: பரிசில் துறை; இயன்மொழியும், அரச வாகையும் ஆம்.


        அருவி ஆர்க்குங் கழைபயில் நனந்தலைக்
        கறிவளர் அடுக்கத்து மலரந்த காந்தள்
        கொழுங்கிழங்கு மிளிரக் கிண்டிக், கிளையடு,
        கடுங்கண் கேழல் உழுத பூழி,
        நன்னாள் வருபதம் நோக்கிக், குறவர்
        உழாஅது வித்திய பரூஉக்குரற் சிறுதினை
        முந்துவிளை யாணர் நாள்புதிது உண்மார்,
        மரையான் கறந்த நுரைகொள் தீம்பால்,
        மான்தடி புழுக்கிய புலவுநாறு குழிசி
        வான்கேழ் இரும்புடை கழாஅது, ஏற்றிச்,
        சாந்த விறகின் உவித்த புன்கம்,
        கூதளங் கவினிய குளவி முன்றில்,
        செழுங்கோள் வாழை அகல்இலைப் பகுக்கும்
        ஊராக் குதிரைக் கிழவ! கூர்வேல்,
        நறைநார்த் தொடுத்த வேங்கையங் கண்ணி,
        வடிநவில் அம்பின் வில்லோர் பெரும!
        கைவள் ஈகைக் கடுமான் கொற்ற!
        வையக வரைப்பில் தமிழகம் கேட்பப்,
        பொய்யாச் செந்நா நெளிய ஏத்திப்
        பாடுப என்ப பரிசிலர், நாளும்;
        ஈயா மன்னர் நாண,
        வீயாது பரந்தநின் வசையில் வான் புகழே!


        169. தருக பெருமானே!
        பாடியவர்: காவிரிபூம் பட்டினத்துக் காரிக்கண்ணனார்.
        பாடப்பட்டோன் : பிட்டங்கொற்றன்.
        திணை: பாடாண். துறை: பரிசில் கடாநிலை.
        (பரிசில் வேட்டுப் பாடுதலால் பரிசில் கடாநிலை ஆயிற்று.
        அரசனின் வென்றிச் சிறப்பைப் போற்றியதும் காண்க.)


        நும்படை செல்லுங் காலை, அவர்படை
        எறித்தெறி தானை முன்னரை எனாஅ,
        அவர்படை வருஉங் காலை, நும்படைக்
        கூழை தாங்கிய, அகல் யாற்றுக்
        குன்று விலங்கு சிறையின் நின்றனை எனாஅ,
        அரிதால், பெரும! நின் செவ்வி என்றும்;
        பெரிதால் அத்தை, என் கடும்பினது இடும்பை;
        இன்னே விடுமதி பரிசில்! வென்வேல்
        இளம்பல் கோசர் விளங்குபடை கன்மார்,
        இகலினர் எறிந்த அகல்இலை முருக்கின்
        பெருமரக் கம்பம் போலப்,
        பொருநர்க்கு உலையாநின் வலன் வாழியவே!


        170. உலைக்கல்லன்ன வல்லாளன்!
        பாடியவர்: உறையூர் மருத்துவன் தாமோதரனார்.
        பாடப்பட்டோன் : பிட்டங்கொற்றன்.
        திணை: வாகை. துறை: வல்லாண் முல்லை; தானை மறமும் ஆம்.


        மரைபிரித்து உண்ட நெல்லி வேலிப்,
        பரலுடை முன்றில், அங்குடிச் சீறூர்,
        எல்அடிப் படுத்த, கல்லாக் காட்சி
        வில்லுழுது உண்மார் நாப்பண், ஒல்லென,
        இழிபிறப் பாளன் கருங்கை சிவப்ப,
        வலிதுரந்து சிலைக்கும் வன்கண் கடுந்துடி,
        புலிதுஞ்சு நெடுவரைக் குடிஞையோடு இரட்டும்
        மலைகெழு நாடன் கூர்வேல் பிட்டன்,
        குறுகல் ஓம்புமின், தெவ்விர்; அவனே
        சிறுகண் யானை வெண்கோடு பயந்த
        ஒளிதிகழ் முத்தம் விறலியர்க்கு ஈந்து,
        நார்பிழிக் கொண்ட வெங்கள் தேறல்
        பண்அமை நல்யாழ்ப் பாண்கடும்பு அருத்தி,
        நசைவர்க்கு மென்மை அல்லது, பகைவர்க்கு
        இரும்புபயன் படுக்குங் கருங்கைக் கொல்லன்
        விசைத்துஎறி கூடமொடு பொருஉம்
        உலைக்கல் அன்ன, வல்லா ளன்னே.


        171. வாழ்க திருவடிகள்!
        பாடியவர்: காவிரிப்பூம் பட்டினத்துக் காரிக்கண்ணனார்.
        பாடப்பட்டோன் : பிட்டங்கொற்றன்.
        திணை: பாடாண். துறை: இயன்மொழி.
        சிறப்பு: 'ஈவோர் அரிய இவ்வுலகத்து வாழ்வோர் வாழ அவன் தாள் வாழியவே' என்னும் வாழ்த்தில், உலகின் தன்மையைக் காணலாம்.


        இன்று செலினுந் தருமே; சிறுவரை
        நின்று செலினுந் தருமே ; பின்னும்,
        ‘முன்னே தந்தனென்’ என்னாது, துன்னி
        வைகலும் செலினும், பொய்யலன் ஆகி,
        யாம்வேண்டி யாங்குஎம் வறுங்கலம் நிறைப்போன்;
        தான்வேண்டி யாங்குத் தன்இறை உவப்ப
        அருந்தொழில் முடியரோ, திருந்துவேல் கொற்றன்;
        இனமலி கதச்சேக் களனொடு வேண்டினும்,
        களமலி நெல்லின் குப்பை வேண்டினும்,
        அருங்கலம் களிற்றொடு வேண்டினும், பெருந்தகை
        பிறர்க்கும் அன்ன அறத்தகை யன்னே,
        அன்னன் ஆகலின், எந்தை உள்ளடி
        முள்ளும் நோவ உற்றாக தில்ல!
        ஈவோர் அரியஇவ் உலகத்து,
        வாழ்வோர் வாழ, அவன் தாள் வாழியவே!


        172. பகைவரும் வாழ்க!
        பாடியவர்: வடமண்ணக்கன் தாமோதரனார்.
        பாடப்பட்டோன் : பிட்டங்கொற்றன்.
        திணை: பாடாண். துறை: இயன்மொழி.


        ஏற்றுக உலையே; ஆக்குக சோறே;
        கள்ளும் குறைபடல் ஓம்புக; ஒள்ளிழைப்
        பாடுவல் விறலியர் கோதையும் புனைக;
        அன்னவை பலவும் செய்க ; என்னதூஉம்
        பரியல் வெண்டா வருபதம் நாடி,
        ஐவனங் காவல் பெய்தீ நந்தின்.
        ஒளிதிகழ் திருந்துமணி நளியிருள் அகற்றும்
        வன்புல நாடன், வயமான் பிட்டன்;
        ஆரமர் கடக்கும் வேலும், அவனிறை
        மாவள் ஈகைக் கோதையும்.
        மாறுகொள் மன்னரும், வாழியர் நெடிதே!


        173. யான் வாழுநாள் வாழிய!
        பாடியவர்: சோழன் குளமுற்றத்துத் துஞ்சிய கிள்ளி வளவன்.
        பாடப்பட்டோன்: சிறுகுடி கிழான் பண்ணன்.
        திணை: பாடாண். துறை: இயன்மொழி.


        யான்வாழும் நாளும் பண்ணன் வாழிய!
        பாணர் ! காண்க, இவன் கடும்பினது இடும்பை;
        யாணர்ப் பழுமரம் புள்இமிழ்ந் தன்ன
        ஊணொலி அரவந் தானும் கேட்கும்;
        பொய்யா எழிலி பெய்விடம் நோக்கி
        முட்டை கொண்டு வற்புலம் சேரும்
        சிறுநுண் எறும்பின் சில்லொழுக்கு ஏய்ப்பச்,
        சோறுடைக் கையர் வீறுவீறு இயங்கும்
        இருங்கிளைச் சிறாஅர்க் காண்டும்; கண்டும்,
        மற்றும் மற்றும் வினவுதும், தெற்றெனப்;
        பசிப்பிணி மருத்துவன் இல்லம்
        அணித்தோ? சேய்த்தோ? கூறுமின், எமக்கே,


        174. அவலம் தீரத் தோன்றினாய்!
        பாடியவர்: மாறோக்கத்து நப்பசலையார்.
        பாடப்பட்டோன் : மலையமான் சோழிய வேனாதி திருக்கண்ணன்.
        ணை: வாகை. துறை: அரச வாகை.


        அணங்குடை அவுணர் கணம்கொண்டுஒளித்தெனச்,
        சேண்விளங்கு சிறப்பின் ஞாயிறு காணாது,
        இருள்கண் கெடுத்த பருதி ஞாலத்து
        இடும்பைகொள் பருவரல் தீரக், கடுந்திறல்
        அஞ்சன் உருவன் தந்து நிறுத்தாங்கு,
        அர சிழந்து இருந்த அல்லற் காலை,
        முரசுஎழுந்து இரங்கும் முற்றமொடு, கரைபொருது
        இரங்குபுனல் நெரிதரு மிகுபெருங் காவிரி
        மல்லல் நன்னாட்டு அல்லல் தீரப்,
        பொய்யா நாவிற் கபிலன் பாடிய,
        மையணி நெடுவரை ஆங்கண் ஒய்யெனச்
        செருப்புகல் மறவர் செல்புறம் கண்ட
        எள்ளறு சிறப்பின் முள்ளூர் மீமிசை,
        அருவழி இருந்த பெருவிறல் வளவன்
        மதிமருள் வெண்குடை காட்டி, அக்குடை
        புதுமையின் நிறுத்த புகழ்மேம் படுந!
        விடர்ப்புலி பொறித்த கோட்டைச், சுடர்ப் பூண்,
        சுரும்பார் கண்ணிப், பெரும்பெயர் நும்முன்
        ஈண்டுச்செய் நல்வினை யாண்டுச்சென்று உணீஇயர்,
        உயர்ந்தோர் உலகத்துப் பெயர்ந்தனன் ஆகலின்,
        ஆறுகொள் மருங்கின் மாதிரம் துழவும்
        கவலை நெஞ்சத்து அவலந் தீர
        நீதோன் றினையே-நிரைத்தார் அண்ணல்!
        கல்கண் பொடியக், கானம் வெம்ப
        மல்குநீர் வரைப்பில் கயம்பல உணங்கக்,
        கோடை நீடிய பைதறு காலை,
        இருநிலம் நெளிய ஈண்டி,
        உரும்உரறு கருவிய மழைபொழிந் தாங்கே!


        175. என் நெஞ்சில் நினைக் காண்பார்!
        பாடியவர்: கள்ளில் ஆத்திரையனார்.
        பாடப்பட்டோன் : ஆதனுங்கன்.
        திணை: பாடாண். துறை: இயன்மொழி.


        எந்தை; வாழி; ஆதனுங்க ! என்
        நெஞ்சம் திறப்போர் நிற்காண் குவரே;
        நின்யான் மறப்பின், மறக்குங் காலை,
        என்உயிர் யாக்கையிற் பிரியும் பொழுதும்,
        என்யான் மறப்பின், மறக்குவென் - வென்வேல்
        விண்பொரு நெடுங்குடைக் கொடித்தேர் மோரியர்
        திண்கதிர்த் திகிரி திரிதரக் குறைத்த
        உலக இடைகழி அறைவாய் நிலைஇய
        மலர்வாய் மண்டிலத் தன்ன, நாளும்
        பலர்புரவு எதிர்ந்த அறத்துறை நின்னே.


        176. சாயல் நினைந்தே இரங்கும்!
        பாடியவர்: புறத்திணை நன்னாகனார்.
        பாடப்பட்டோன் : ஓய்மான் நல்லியக் கோடான்.
        திணை: பாடாண். துறை: இயன்மொழி.


        ஓரைஆயத்து ஒண்தொடி மகளிர்
        கேழல் உழுத இருஞ்சேறு கிளைப்பின்,
        யாமை ஈன்ற புலவுநாறு முட்டையைத்
        தேன்நாறு ஆம்பல் கிழங்கொடு பெறூஉம்,
        இழுமென ஒலிக்கும் புனலம் புதவின்,
        பெருமா விலங்கைத் தலைவன், சீறியாழ்
        இல்லோர் சொன்மலை நல்லியக் கோடனை
        உடையை வாழி, யெற் புணர்ந்த பாலே!
        பாரி பறம்பிற் பனிச்சுனைத் தெண்ணீர்
        ஓரூர் உண்மையின் இகழ்ந்தோர் போலக்,
        காணாது கழிந்த வைகல், காணா
        வழிநாட்கு இரங்கும், என் நெஞ்சம்-அவன்
        கழிமென் சாயல் காண்தொறும் நினைந்தே.


        177. யானையும் பனங்குடையும்!
        பாடியவர்: ஆவூர் மூலங்கிழார்.
        பாடப்பட்டோன்: மல்லி கிழான் காரியாதி.
        திணை: பாடாண். துறை: இயன்மொழி. (வந்தார்க்கு மான் கறியும் சோறும்
        வாரி வழங்கிய கொடையியல்பைப் பாடுகின்றார் புலவர்.)


        ஒளிறுவாள் மன்னர் ஒண்சுடர் நெடுநகர்,
        வெளிறுகண் போகப் பன்னாள் திரங்கிப்,
        பாடிப் பெற்ற பொன்னணி யானை,
        தமர்எனின், யாவரும் புகுப; அமர்எனின்,
        திங்களும் நுழையா எந்திரப் படுபுழைக்,
        கண்மாறு நீட்ட நணிநணி இருந்த
        குறும்பல் குறும்பின் ததும்ப வைகிப்,
        புளிச்சுவை வேட்ட செங்கண் ஆடவர்
        தீம்புளிக் களாவொடு துடரி முனையின்,
        மட்டுஅறல் நல்யாற்று எக்கர் ஏறிக்,
        கருங்கனி நாவல் இருந்துகொய்து உண்ணும்,
        பெரும்பெயர் ஆதி, பிணங்கரில் குடநாட்டு,
        எயினர் தந்த எய்ம்மான் எறிதசைப்
        பைஞ்ஞிணம் பெருத்த பசுவெள் அமலை,
        வருநர்க்கு வரையாது தருவனர் சொரிய,
        இரும்பனங் குடையின் மிசையும்
        பெரும்புலர் வைகறைச் சீர்சா லாதே.


        178. இன்சாயலன் ஏமமாவான்!
        பாடியவர்: ஆவூர் மூலங்கிழார்
        பாடப்பட்டோன்: பாண்டியன் கீரஞ்சாத்தன் பாண்டிக் குதிரைச் சாக்கையன் எனவும் பாடம்.
        திணை: வாகை துறை: வல்லாண் முல்லை


        கந்துமுனிந்து உயிர்க்கும்யானையடு,பணைமுனிந்து,
        கால்இயற் புரவி ஆலும் ஆங்கண்,
        மணல்மலி முற்றம் புக்க சான்றோர்
        உண்ணார் ஆயினும், தன்னொடு சூளுற்று
        உண்மென இரக்கும் பெரும்பெயர்ச் சாத்தன்
        ஈண்டோர் இன்சா யலனே ; வேண்டார்
        எறிபடை மயங்கிய வெருவரு ஞாட்பின்,
        கள்ளுடைக் கலத்தர் உள்ளூர்க் கூறிய
        நெடுமொழி மறந்த சிறுபே ராளர்
        அஞ்சி நீங்கும் காலை,
        ஏம மாகத் தான்முந் துறுமே.


        179. பருந்து பசி தீர்ப்பான்!
        பாடியவர்: வடநெடுந்தத்தனார்; வடம நெடுந்தத்தனார் எனவும், வடம நெடுந்தச்சனார் எனவும் பாடம்.
        பாடப்பட்டோன்: நாலை கிழவன் நாகன்
        திணை: வாகை துறை: வல்லாண் முல்லை


        ஞாலம் மீமிசை வள்ளியோர் மாய்ந் தென,
        ஏலாது கவிழ்ந்தஎன் இரவல் மண்டை
        மலர்ப்போர் யார்?’ என வினவலின் மலைந்தோர்
        விசிபிணி முரசமொடு மண்பல தந்த
        திருவீழ் நுண்பூண் பாண்டியன் மறவன்,
        படை வேண்டுவழி வாள் உதவியும்,
        வினை வேண்டுவழி அறிவு உதவியும்,
        வேண்டுப வேண்டுப வேந்தன் தேஎத்து
        அசைநுகம் படாஅ ஆண்தகை உள்ளத்துத்,
        தோலா நல்லிசை, நாலை கிழவன்,
        பருந்துபசி தீர்க்கும் நற்போர்த்
        திருந்துவேல் நாகற் கூறினர், பலரே.


        180. நீயும் வம்மோ!
        பாடியவர்: கோனாட்டு எறிச்சிலூர் மாடலன் மதுரைக் குமரனார்.
        பாடப்பட்டோன்: ஈர்ந்தூர் கிழான் தோயன் மாறன்.
        திணை: வாகை. துறை: வல்லாண்முல்லை; பாணாற்றுப் படையும் ஆம்.


        நிரப்பாது கொடுக்கும் செல்வமும் இலனே;
        இல்லென மறுக்கும் சிறுமையும் இலனே;
        இறையுறு விழுமம் தாங்கி, அமர்அகத்து
        இரும்புசுவைக் கொண்ட விழுப்புண்நோய் தீர்ந்து,
        மருந்துகொள் மரத்தின் வாள்வடு மயங்கி,
        வடுவின்றி வடிந்த யாக்கையன், கொடையெதிர்ந்து,
        ஈர்ந்தை யோனே, பாண்பசிப் பகைஞன்;
        இன்மை தீர வேண்டின், எம்மொடு
        நீயும் வம்மோ? முதுவாய் இரவல!
        யாம்தன் இரக்கும் காலைத், தான்எம்
        உண்ணா மருங்குல் காட்டித், தன்ஊர்க்
        கருங்கைக் கொல்லனை இரக்கும்,
        ‘திருந்திலை நெடுவேல் வடித்திசின்’ எனவே.


        181. இன்னே சென்மதி!
        பாடியவர்: சோணாட்டு முகையலூர்ச் சிறுகருந் தும்பி யார்.
        பாடப்பட்டோன்: வல்லார் கிழான் பண்ணன்.
        திணை: வாகை. துறை: வல்லாண்முல்லை.


        மன்ற விளவின் மனைவீழ் வெள்ளில்,
        கருங்கண் எயிற்றி காதல் மகனொடு,
        கான இரும்பிடிக் கன்றுதலைக் கொள்ளும்
        பெருங்குறும்பு உடுத்த வன்புல இருக்கைப்,
        புலாஅல் அம்பின், போர்அருங் கடிமிளை,
        வலாஅ ரோனே, வாய்வாள் பண்ணன்;
        உண்ணா வறுங்கடும்பு உய்தல் வேண்டின்,
        இன்னே சென்மதி, நீயே; சென்று, அவன்
        பகைப்புலம் படரா அளவை, நின்
        பசிப்பகைப் பரிசில் காட்டினை கொளற்கே.


        182. பிறர்க்கென முயலுநர்!
        பாடியவர்: கடலுள் மாய்ந்த இளம்பெரு வழுதி
        திணை: பொதுவியல் துறை: பொருண்மொழிக் காஞ்சி


        உண்டால் அம்ம, இவ்வுலகம்; இந்திரர்;
        அமிழ்தம் இயைவ தாயினும், இனிதுஎனத்
        தமியர் உண்டலும் இலரே; முனிவிலர்!
        துஞ்சலும் இலர்; பிறர் அஞ்சுவது அஞ்சிப்,
        புகழ்எனின், உயிருங் கொடுக்குவர், பழியெனின்,
        உலகுடன் பெறினும், கொள்ளலர், அயர்விலர்;
        அன்ன மாட்சி அனைய ராகித்,
        தமக்கென முயலா நோன்தாள்,
        பிறர்க்கென முயலுநர் உண்மை யானே.


        183. கற்கை நன்றே!
        பாடியவர்: ஆரியப் படை கடந்த நெடுஞ்செழியன்
        திணை: பொதுவியல் துறை: பொருண்மொழிக் காஞ்சி


        உற்றுழி உதவியும், உறுபொருள் கொடுத்தும்,
        பிற்றைநிலை முனியாது, கற்றல் நன்றே!
        பிறப்பு ஓர் அன்ன உடன்வயிற்று உள்ளும்,
        சிறப்பின் பாலால், தாயும் மனம் திரியும்;
        ஒருகுடிப் பிறந்த பல்லோ ருள்ளும்,
        ‘மூத்தோன் வருக’ என்னாது, அவருள்
        அறிவுடை யோன் ஆறு அரசும் செல்லும்;
        வேற்றுமை தெரிந்த நாற்பால் உள்ளும்,
        கீழ்ப்பால் ஒருவன் கற்பின்,
        மேற்பால் ஒருவனும் அவன்கண் படுமே,


        184. யானை புக்க புலம்!
        பாடியவர்: பிசிராந்தையார்.
        பாடப்பட்டோன்: பாண்டியன் அறிவுடை நம்பி.
        திணை: பாடாண். துறை: செவியறிவுறூஉ.


        காய்நெல் அறுத்துக் கவளங் கொளினே,
        மாநிறைவு இல்லதும், பன்நாட்கு ஆகும்;
        நூறுசெறு ஆயினும், தமித்துப்புக்கு உணினே,
        வாய்புகு வதனினும் கால்பெரிது கெடுக்கும்;
        அறிவுடை வேந்தன் நெறியறிந்து கொளினே,
        கோடி யாத்து, நாடுபெரிது நந்தும்;
        மெல்லியன் கிழவன் ஆகி, வைகலும்
        வரிசை அறியாக் கல்லென் சுற்றமொடு,
        பரிவுதப எடுக்கும் பிண்டம் நச்சின்,
        யானை புக்க புலம்போலத்,
        தானும் உண்ணான், உலகமும் கெடுமே.


        185. ஆறு இனிது படுமே!
        பாடியவர்: தொண்டைமான் இளந்திரையன்
        திணை: பொதுவியல் துறை: பொருண்மொழிக் காஞ்சி
        (இ·து உலகாளும் முறைமையைக் கூறியதாம்.)


        கால்பார் கோத்து, ஞாலத்து இயக்கும்
        காவற் சாகாடு உகைப்போன் மாணின்,
        ஊறுஇன்றாகி ஆறுஇனிது படுமே;
        உய்த்தல் தேற்றான் ஆயின், வைகலும்,
        பகைக்கூழ் அள்ளற் பட்டு,
        மிகப்பல் தீநோய் தலைத்தலைத் தருமே.


        186. வேந்தர்க்குக் கடனே!
        பாடியவர்: மோசிகீரனார்
        திணை: பொதுவியல் துறை: பொருண்மொழிக் காஞ்சி
        (வேந்தர்க்குரிய கடன் இதுவென்னும் சிறந்த செய்யுள் இது.
        ஆட்சியாளர் நெஞ்சங்களில் ஆழப் பதியவேண்டிய ஒரு செய்யுளும் ஆம்.)


        நெல்லும் உயிர் அன்றே; நீரும் உயிர் அன்றே;
        மன்னன் உயிர்த்தே மலர்தலை உலகம்;
        அதனால், யான்உயிர் என்பது அறிகை
        வேன்மிகு தானை வேந்தற்குக் கடனே.


        187. ஆண்கள் உலகம்!
        பாடியவர்: ஔவையார்
        திணை: பொதுவியல் துறை: பொருண்மொழிக் காஞ்சி
        (ஆடவரது ஒழுக்கமே உலக மேம்பாட்டிற்கு அடிப்படை என்பது இது. மிகச் சிறந்த செய்யுள்.)
        நாடா கொன்றோ ; காடா கொன்றோ;
        அவலா கொன்றோ ; மிசையா கொன்றோ;
        எவ்வழி நல்லவர் ஆடவர்,
        அவ்வழி நல்லை ; வாழிய நிலனே!


        188. மக்களை இல்லோர்!
        பாடியவர்: பாண்டியன் அறிவுடை நம்பி
        திணை: பொதுவியல் துறை: பொருண்மொழிக் காஞ்சி
        (மக்கட் பேற்றின் சிறப்பைக் கூறம் சிறந்த செய்யுள் இது.)


        படைப்புப்பல படைத்துப் பலரோடு உண்ணும்
        உடைப்பெருஞ் செல்வர் ஆயினும், இடைப்படக்
        குறுகுறு நடந்து, சிறுகை நீட்டி,
        இட்டும், தொட்டும், கவ்வியும், துழந்தும்
        நெய்யுடை அடிசில் மெய்பட விதிர்த்தும்,
        மயக்குறு மக்களை இல்லோர்க்குப்
        பயக்குறை இல்லைத் - தாம் வாழும் நாளே.


        189. உண்பதும் உடுப்பதும்!
        பாடியவர்: மதுரைக் கணக்காயனார் மகனார் நக்கீரனார்
        திணை: பொதுவியல் துறை: பொருண்மொழிக் காஞ்சி
        (செல்வத்துப் பயனே ஈதலென்பதை வலியுறுத்தும் செய்யுள் இது.)


        தெண்கடல் வளாகம் பொதுமை ‘இன்றி
        வெண்குடை நிழற்றிய ஒருமை யோர்க்கும்,
        நடுநாள் யாமத்தும் பகலும் துஞ்சான்
        கடுமாப் பார்க்கும் கல்லா ஒருவற்கும்,
        உண்பது நாழி ; உடுப்பவை இரண்டே;
        பிறவும் எல்லாம் ஓரொக் குமே;
        அதனால், செல்வத்துப் பயனே ஈதல்;
        துய்ப்பேம் எனினே, தப்புந பலவே.


        190. எலி முயன் றனையர்!
        பாடியவர்: சோழன் நல்லுருத்திரன்
        திணை: பொதுவியல் துறை: பொருண்மொழிக் காஞ்சி
        (வலியுடையோரின் நடப்பை வலியுறுத்திப் பாடிய செய்யுள் இது.)


        விளைபதச் சீறிடம் நோக்கி, வளைகதிர்
        வல்சி கொண்டு, அளை மல்க வைக்கும்
        எலிமுயன் றனைய ராகி, உள்ளதம்
        வளன்வலி உறுக்கும் உளம் இலாளரோடு
        இயைந்த கேண்மை இல்லா கியரோ!
        கடுங்கண் கேழல் இடம்பட வீழ்ந்தென,
        அன்று அவண் உண்ணா தாகி, வழிநாள்,
        பெருமலை விடரகம் புலம்ப, வேட்டெழுந்து,
        இருங்களிற்று ஒருத்தல் நல்வலம் படுக்கும்
        புலிபசித் தன்ன மெலிவில் உள்ளத்து
        உரனுடை யாளர் கேண்மையடு
        இயைந்த வைகல் உளவா கியரோ!


        191. நரையில ஆகுதல்!
        பாடியவர்: பிசிராந்தையர்
        திணை: பொதுவியல் துறை: பொருண்மொழிக் காஞ்சி


        ‘யாண்டுபல வாக , நரையில ஆகுதல்
        யாங்கு ஆகியர்?’ என வினவுதிர் ஆயின்,
        மாண்டஎன் மனைவியோடு, மக்களும் நிரம்பினர்;
        யான்கண் டனையர்என் இளையரும்; வேந்தனும்
        அல்லவை செய்யான், காக்க; அதன்தலை
        ஆன்றுஅவிந்து அடங்கிய கொள்கைச்
        சான்றோர் பலர் யான் வாழும் ஊரே.


        192. பெரியோர் சிறியோர்!
        பாடியவர்: கணியன் பூங்குன்றன்
        திணை: பொதுவியல் துறை: பொருண்மொழிக் காஞ்சி


        யாதும் ஊரே ; யாவரும் கேளிர் ;
        தீதும் நன்றும் பிறர்தர வாரா ;
        நோதலும் தணிதலும் அவற்றோ ரன்ன ;
        சாதலும் புதுவது அன்றே ; வாழ்தல்
        இனிதுஎன மகிழ்ந்தன்றும் இலமே; முனிவின்,
        இன்னா தென்றலும் இலமே; ‘மின்னொடு
        வானம் தண்துளி தலைஇ, ஆனாது
        கல்பொருது இரங்கும் மல்லற் பேர்யாற்று
        நீர்வழிப் படூஉம் புணைபோல, ஆருயிர்
        முறைவழிப் படூஉம்’ என்பது திறவோர்
        காட்சியின் தெளிந்தனம் ஆகலின், மாட்சியின்
        பெரியோரை வியத்தலும் இலமே;
        சிறியோரை இகழ்தல் அதனினும் இலமே.


        193. ஒக்கல் வாழ்க்கை!
        பாடியவர்: ஓரேருழவர்
        திணை: பொதுவியல் துறை: பொருண்மொழிக் காஞ்சி


        அதள்எறிந் தன்ன நெடுவெண் களரின்
        ஒருவன் ஆட்டும் புல்வாய் போல,
        ஓடி உய்தலும் கூடும்மன்;
        ஒக்கல் வாழ்க்கை தட்கும்மா காலே.


        194. முழவின் பாணி!


        ஓரில் நெய்தல் கறங்க, ஓர்இல்
        ஈர்ந்தண் முழவின் பாணி ததும்பப்,
        புணர்ந்தோர் பூவணி அணியப், பிரிந்தோர்
        பைதல் உண்கண் பனிவார்பு உறைப்பப்,
        படைத்தோன் மன்ற, அப் பண்பி லாளன்!
        இன்னாது அம்ம, இவ் வுலகம்;
        இனிய காண்க, இதன் இயல்புணர்ந் தோரே.


        195. எல்லாரும் உவப்பது!
        பாடியவர்: நரிவெரூஉத் தலையார்
        திணை: பொதுவியல் துறை: பொருண்மொழிக் காஞ்சி


        பல்சான் றீரே! பல்சான் றீரே!
        கயல்முள் அன்ன நரைமுதிர் திரைகவுள்,
        பயனில் மூப்பின், பல்சான் றீரே!
        கணிச்சிக் கூர்ம்படைக் கடுந்திறல் ஒருவன்
        பிணிக்கும் காலை, இரங்குவிர் மாதோ;
        நல்லது செய்தல் ஆற்றீர் ஆயினும்,
        அல்லது செய்தல் ஓம்புமின்; அதுதான்
        எல்லாரும் உவப்பது ; அன்றியும்,
        நல்லாற்றுப் படூஉம் நெறியுமார் அதுவே.


        196. குறுமகள் உள்ளிச் செல்வல்!
        பாடியவர்: ஆவூர் மூலங்கிழார்.
        பாடப்பட்டோன் : பாண்டியன் இலவந்திகைப் பள்ளித் துஞ்சிய நன்மாறன்.
        திணை: பாடாண். துறை: பரிசில் கடா நிலை.


        ஒல்லுவது ஒல்லும் என்றலும், யாவர்க்கும்
        ஒல்லாது இல்லென மறுத்தலும், இரண்டும்,
        ஆள்வினை மருங்கின் கேண்மைப் பாலே;
        ஒல்லாது ஒல்லும் என்றலும், ஒல்லுவது
        இல்லென மறுத்தலும், இரண்டும், வல்லே;
        இரப்போர் வாட்டல் அன்றியும், புரப்போர்
        புகழ்குறை படூஉம் வாயில் அத்தை
        அனைத்தா கியர், இனி; இதுவே எனைத்தும்
        சேய்த்துக் காணாது கண்டனம் ; அதனால்,
        நோயிலர் ஆகநின் புதல்வர்; யானும்,
        வெயிலென முனியேன், பனியென மடியேன்,
        கல்குயின் றன்னஎன் நல்கூர் வளிமறை,
        நாணலது இல்லாக் கற்பின் வாணுதல்
        மெல்லியல் குறுமகள் உள்ளிச்
        செல்வல் அத்தை ; சிறக்க, நின் நாளே!


        197. நல் குரவு உள்ளுதும்!
        பாடியவர்: கோனாட்டு எறிச்சலூர் மாடலன் மதுரைக் குமரனார்.
        பாடப்பட்டோன் : சோழன் குராப்பள்ளித் துஞ்சிய பெருந்திருமாவளவன்.
        திணை: பாடாண். துறை: பரிசில் கடா நிலை.


        வளிநடந் தன்ன வாஅய்ச் செலல் இவுளியடு
        கொடிநுடங்கு மிசைய தேரினர் எனாஅக்,
        கடல்கண் டன்ன ஒண்படைத் தானையடு
        மலைமாறு மலைக்குங் களிற்றினர் எனாஅ,
        உரும்உடன் றன்ன உட்குவரு முரசமொடு
        செருமேம் படூஉம் வென்றியர் எனாஅ,
        மண்கெழு தானை, ஒண்பூண் வேந்தர்
        வெண்குடைச் செல்வம் வியத்தலோ இலமே;
        எம்மால் வியக்கப் படூஉ மோரே,
        இடுமுள் படப்பை மறிமேய்ந்து ஒழிந்த
        குறுநறு முஞ்ஞைக் கொழுங்கண் குற்றடகு,
        புன்புல வரகின் சொன்றியடு, பெறூஉம்,
        சீறூர் மன்னர் ஆயினும், எம்வயின்
        பாடறிந்து ஒழுகும் பண்பி னோரே;
        மிகப்பேர் எவ்வம் உறினும், எனைத்தும்
        உணர்ச்சி யில்லோர் உடைமை யுள்ளேம்;
        நல்லறி வுடையோர் நல்குரவு
        உள்ளுதும், பெரும! யாம், உவந்து நனி பெரிதே!


        198. மறவாது ஈமே!
        பாடியவர்: வடமவண்ணக்கண் பேரிசாத்தனார்.
        பாடப்பட்டோன் : பாண்டியன் இலவந்திகைப் பள்ளித் துஞ்சிய நன்மாறன்.
        திணை: பாடாண். துறை: பரிசில் கடா நிலை.


        ``அருவி தாழ்ந்த பெருவரை போல
        ஆரமொடு பொலிந்த மார்பின் தண்டாக்,
        கடவுள் சான்ற, கற்பின் சேயிழை
        மடவோள் பயந்த மணிமருள் அவ்வாய்க்
        கிண்கிணிப் புதல்வர் பொலிக!`` என்று ஏத்தித்,
        திண்தேர் அண்ணல் நிற்பா ராட்டிக்,
        காதல் பெறாமையின் கனவினும் அரற்றும்என்
        காமர் நெஞ்சம் ஏமாந்து உவப்ப,
        ஆல்அமர் கடவுள் அன்னநின் செல்வம்,
        வேல்கெழு குருசில்! கண்டேன்; ஆதலின்,
        விடுத்தனென்; வாழ்க, நின் கண்ணி! தொடுத்த
        தண்டமிழ் வரைப்புஅகம் கொண்டி யாகப்,
        பணிந்துக்கூட் டுண்ணும் மணிப்பருங் கடுந்திறல்
        நின்னோ ரன்னநின் புதல்வர், என்றும்,
        ஒன்னார் வாட அருங்கலம் தந்து, நும்
        பொன்னுடை நெடுநகர் நிறைய வைத்தநின்
        முன்னோர் போல்க; இவர் பெருங்கண் ணோட்டம்!
        யாண்டும் நாளும் பெருகி, ஈண்டுதிரைப்
        பெருங்கடல் நீரினும், அக்கடல் மணலினும்,
        நீண்டுஉயர் வானத்து உறையினும், நன்றும்,
        இவர்பெறும் புதல்வர்க் காண்தொறும், நீயும்,
        புகன்ற செல்வமொடு புகழ்இனிது விளங்கி,
        நீடு வாழிய! நெடுந்தகை; யானும்
        கேளில் சேஎய் நாட்டின், எந் நாளும்,
        துளிநசைப் புள்ளின்நின் அளிநசைக்கு இரங்கி, நின்
        அடிநிழல் பழகிய வடியுறை;
        கடுமான் மாற! மறவா தீமே.


        199. கலிகொள் புள்ளினன்!
        பாடியவர்: பெரும்பதுமனார்
        திணை: பாடாண் துறை: பரிசில் கடா நிலை


        கடவுள் ஆலத்துத் தடவுச்சினைப் பல்பழம்
        நெருநல் உண்டனம் என்னாது, பின்னும்
        செலவுஆ னாவே, கலிகொள் புள்ளினம்;
        அனையர் வாழியோ இரவலர்; அவரைப்
        புரவுஎதிர் கொள்ளும் பெருஞ்செய் ஆடவர்
        உடைமை ஆகும், அவர் உடைமை;
        அவர் இன்மை ஆகும், அவர் இன்மையே.


        200. பரந்தோங்கு சிறப்பின் பாரி மகளிர்!


        ???
        ???


        201. இவர் என் மகளிர்!
        பாடியவர்: கபிலர்.
        பாடப்பட்டோன் : இருங்கோவேள்.
        திணை; பாடாண். துறை: பரிசில்.
        குறிப்பு: பாரி மகளிரை உடன் கொண்டு சென்ற காலத்துப் பாடியது.)


        `இவர் யார்?` என்குவை ஆயின், இவரே,
        ஊருடன் இரவலர்க்கு அருளித் ,தேருடன்
        முல்லைக்கு ஈத்த செல்லா நல்லிசை,
        படுமணி யானைப்,பறம்பின் கோமான்
        நெடுமாப் பாரி மகளிர்; யானே
        தந்தை தோழன்: இவர்என் மகளிர்;
        அந்தணன், புலவன், கொண்டுவந் தனனே;
        நீயே, வடபால் முனிவன் தடவினுள் தோன்றிச்,
        செம்பு புனைந்து இயற்றிய சேண்நெடும் புரிசை,
        உவரா ஈகைத், துவரை ஆண்டு,
        நாற்பத்து ஒன்பது வழிமுறை வந்த
        வேளிருள் வேளே! விறற்போர் அண்ணல்!
        தாரணி யானைச் சேட்டிருங் கோவே!
        ஆண்கடன் உடைமையின், பாண்கடன் ஆற்றிய
        ஒலியற் கண்ணிப் புலிகடி மா அல்!
        யான்தர, இவரைக் கொண்மதி! வான்கவித்து
        இருங்கடல் உடுத்தஇவ் வையகத்து, அருந்திறல்
        பொன்படு மால்வரைக் கிழவ! வென்வேல்
        உடலுநர் உட்கும் தானைக்,
        கெடல்அருங் குறைய நாடுகிழ வோயே!


        202. கைவண் பாரி மகளிர்!
        பாடியவர்: கபிலர்.
        பாடப்பட்டோன்: இருங்கோவேள்.
        திணை:பாடாண். துறை: பரிசில்.
        குறிப்பு: இருங்கோவேள் பாரி மகளிரைக் கொள்ளானாக, அப்போது பாடியச் செய்யுள் இது.
        (கபிலரின் உள்ளம் மிகவும் நொந்து போயின நிலையைச் செய்யுள் காட்டுகின்றது.)


        வெட்சிக் கானத்து வேட்டுவர் ஆட்டக்,
        கட்சி காணாக் கடமா நல்லேறு
        கடறுமணி கிளரச், சிதறுபொன் மிளிரக்,
        கடிய கதழும் நெடுவரைப் படப்பை
        வென்றி நிலை இய விழுப்புகழ் ஒன்றி,
        இருபால் பெயரிய உருகெழு மூதூர்க்,
        கோடிபல அடுக்கிய பொருள் நுமக்கு உதவிய
        நீடு நிலை அரையத்துக் கேடும் கேள், இனி;
        நுந்தை தாயம் நிறைவுற எய்திய
        ஒலியற் கண்ணிப் புலிகடி மாஅல்!
        நும்போல் அறிவின் நுமருள் ஒருவன்
        புகழ்ந்த செய்யுள் கழாஅத் தலையை
        இகழ்ந்ததன் பயனே; இயல்தேர் அண்ணல்!
        எவ்வி தொல்குடிப் படீஇயர், மற்று,`இவர்
        கைவண் பாரி மகளிர்` என்றஎன்
        தேற்றாப் புன்சொல் நோற்றிசின்; பெரும;
        விடுத்தனென்; வெலீஇயர், நின் வேலே! அடுக்கத்து
        அரும்பு அற மலர்ந்த கருங்கால் வேங்கை
        மாத்தகட்டு ஒள்வீ தாய துறுகல்
        இரும்புலி வரிப்புறம் கடுக்கும்
        பெருங்கல் வைப்பின் நாடுகிழ வோயே!


        203. இரவலர்க்கு உதவுக!
        பாடியவர்: ஊன்பொதி பசுங்குடையார்
        பாடப்பட்டோன்: சேரமான் பாமுளூரெறிந்த நெய்தலங்கானல் இளஞ்சேட் சென்னி
        திணை:பாடாண் துறை:பரிசில்


        கழிந்தது பொழிந்ததென வான்கண் மாறினும்
        தொல்லது விளைந்தென நிலம்வளம் கரப்பினும்,
        எல்லா உயிர்க்கும் இல்லால், வாழ்க்கை;
        இன்னும் தம்மென எம்ம்னோர் இரப்பின்,
        முன்னும் கொண்டிர்என, நும்மனோர் மறுத்தல்
        இன்னாது அம்ம; இயல்தேர் அண்ணல்!
        இல்லது நிரப்பல் ஆற்றா தோரினும்,
        உள்ளி வருநர் நசையிழப் போரே;
        அனையையும் அல்லை, நீயே; ஒன்னார்
        ஆர்எயில் அவர்கட்கு ஆகவும்,`நுமது` எனப்
        பாண்கடன் இறுக்கும் வள்ளியோய்!
        பூண்கடன், எந்தை! நீஇரவலர் புரவே.


        204. அதனினும் உயர்ந்தது!
        பாடியவர்: கழைதின் யானையார்.
        பாடப்பட்டோன்: வல் வில் ஓரி.
        திணை:பாடாண். துறை: பரிசில்.


        ஈஎன இரத்தல் இழிந்தன்று; அதன்எதிர்,
        ஈயேன் என்றல் அதனினும் இழிந்தன்று;
        கொள்எனக் கொடுத்தல் உயர்ந்தன்று, அதன்எதிர்,
        கொள்ளேன் என்றல் அதனினும் உயர்ந்தன்று;
        தெண்ணீர்ப் பரப்பின் இமிழ்திரைப் பெருங்கடல்
        உண்ணார் ஆகுப, நீர்வேட் டோரே;
        ஆவும் மாவும் சென்றுஉணக், கலங்கிச்,
        சேறோடு பட்ட சிறுமைத்து ஆயினும்,
        உண்ணீர் மருங்கின் அதர்பல ஆகும்;
        புள்ளும் பொழுதும் பழித்தல் அல்லதை
        உள்ளிச் சென்றோர் பழியலர்; அதனாற்
        புலவேன் வாழியர், ஓரி; விசும்பின்
        கருவி வானம் போல
        வரையாது சுரக்கும் வள்ளியோய்! நின்னே.


        205. பெட்பின்றி ஈதல் வேண்டலம்!
        பாடியவர்: பெருந்தலைச் சாத்தனார்.
        பாடப்பட்டோன்: கடிய நெடுவேட்டுவன்.
        திணை:பாடாண். துறை: பரிசில்.


        முற்றிய திருவின் மூவர் ஆயினும்,
        பெட்பின்றி ஈதல் யாம்வேண் டலமே;
        விறற்சினம் தணிந்த விரைபரிப் புரவி
        உறுவர் செல்சார்வு ஆகிச், செறுவர்
        தாளுளம் தபுத்த வாள்மிகு தானை,
        வெள்வீ வேலிக் கோடைப் பொருந!
        சிறியவும் பெரியவும் புழைகெட விலங்கிய
        மான்கணம் தொலைச்சிய கடுவிசைக் கதநாய்,
        நோன்சிலை, வேட்டுவ! நோயிலை யாகுக!
        ஆர்கலி யாணர்த் தரீஇய, கால் வீழ்த்துக்,
        கடல்வயிற் குழீஇய அண்ணலங் கொண்மூ
        நீரின்று பெயரா ஆங்குத், தேரொடு
        ஒளிறுமறுப்பு ஏந்திய செம்மற்
        களிறின்று பெயரல, பரிசிலர் கடும்பே.


        206. எத்திசைச் செலினும் சோறே!
        பாடியவர்: ஔவையார்.
        பாடப்பட்டோன்: அதியமான் நெடுமான் அஞ்சி.
        திணை: பாடாண்: துறை: பரிசில்.


        வாயி லோயே! வாயிலோயே!
        வள்ளியோர் செவிமுதல் வயங்குமொழி வித்தித், தாம்
        உள்ளியது முடிக்கும் உரனுடை உள்ளத்து
        வரிசைக்கு வருந்தும்இப் பரிசில் வாழ்க்கைப்
        பரிசிலர்க்கு அடையா வாயி லோயே!
        கடுமான் தோன்றல் நெடுமான் அஞ்சி
        தன்அறி யலன்கோல்? என்னறி யலன்கொல்?
        அறிவும் பகழும் உடையோர் மாய்ந்தென,
        வறுந்தலை உலகமும் அன்றே; அதனால்,
        காவினெம் கலனே; சுருக்கினெம் கலப்பை;
        மரங்கொல் தச்சன் மைவல் சிறாஅர்
        மழுவுடைக் காட்டகத்து அற்றே;
        எத்திசைச் செலினும், அத்திசைச் சோறே.


        207. வருகென வேண்டும்!
        பாடியவர்: பெருஞ்சித்திரனார்.
        பாடப்பட்டோன்: இளவெளிமான்.
        திணை: பாடாண்: துறை: பரிசில்.


        எழுஇனி, நெஞ்சம்! செல்கம்; யாரோ,
        பருகு அன்ன வேட்கை இல்அழி,
        அருகிற் கண்டும் அறியார் போல,
        அகம்நக வாரா முகன்அழி பரிசில்
        தாள்இலாளர் வேளார் அல்லர்?
        வருகென வேண்டும் வரிசை யோர்க்கே
        பெரிதே உலகம்; பேணுநர் பலரே;
        மீளி முன்பின் ஆளி போல,
        உள்ளம் உள்அவிந்து அடங்காது, வெள்ளென
        நோவா தோன்வயின் திரங்கி,
        வாயா வன்கனிக்கு உலமரு வோரே.


        208. வாணிகப் பரிசிலன் அல்லேன்!
        பாடியவர்: பெருஞ்சித்திரனார்.
        பாடப்பட்டோன்: அதியமான் நெடுமான் அஞ்சி.
        திணை: பாடாண்: துறை: பரிசில்.


        `குன்றும் மலையும் பலபின் ஒழிய,
        வந்தனென், பரிசில் கொண்டனென் செலற்கு` என
        நின்ற என்நயந்து அருளி, `ஈது கொண்டு,
        ஈங்கனம் செல்க, தான்` என என்னை
        யாங்குஅறிந் தனனோ, தாங்கரும் காவலன்?
        காணாது ஈத்த இப்பொருட்கு யானோர்
        வாணிகப் பரிசிலன் அல்லேன்; பேணித்
        தினை அனைத்து ஆயினும், இனிதுஅவர்
        துணை அளவு அறிந்து, நல்கினர் விடினே.


        209. நல்நாட்டுப் பொருந!
        பாடியவர்: பெருந்தலைச் சாத்தனார்.
        பாடப்பட்டோன்: மூவன்.
        திணை: பாடாண்: துறை: பரிசில் கடாநிலை.


        பொய்கை நாரை போர்வில் சேக்கும்
        நெய்தல்அம் கழனி, நெல்அரி தொழுவர்
        கூம்புவிடு மெய்பிணி அவிழ்ந்த ஆம்பல்
        அகல் அடை அரியல் மாந்திக், தெண்கடல்
        படுதிரை இன்சீர்ப் பாணி தூங்கும்
        மென்புல வைப்பின் நன்னாட்டுப் பொருந!
        பல்கனி நசைஇ, அல்கு விசும்பு உகத்து.
        பெருமலை விடர்அகம் சிலம்ப முன்னிப்
        பழனுடைப் பெருமரம் தீர்ந்தெனக், கையற்றுப்.
        பெறாது பெயரும் புள்ளினம் போல, நின்
        நசைதர வந்து, நின்இசை நுவல் பரிசிலென்
        வறுவியேன் பெயர்கோ? வாள்மேம் படுந!
        ஈயாய் ஆயினும், இரங்குவென் அல்லேன்;
        நோயிலை ஆகுமதி; பெரும! நம்முள்
        குறுநணி காண்குவ தாக - நாளும்,
        நறும்பல் ஒலிவரும் கதுப்பின், தேமொழித்,
        தெரியிழை அன்ன மார்பின்,
        செருவெம் சேஎய்! நின் மகிழ்இரு க்கையே!


        210. நினையாதிருத்தல் அரிது!
        பாடியவர்: பெருங்குன்றூர் கிழார்.
        பாடப்பட்டோன்: சேரமான் குடக்கோச் சேரல் இரும்பொறை.
        திணை: பாடாண்: துறை: பரிசில் கடாநிலை.


        மன்பதை காக்கும்நின் புரைமை நோக்காது,
        அன்புகண் மாறிய அறனில் காட்சியடு,
        நும்ம னோரும்மற்று இனையர் ஆயின்,
        எம்மனோர் இவண் பிறவலர் மாதோ;
        செயிர்தீர் கொள்கை எம்வெங் காதலி
        உயிர்சிறிது உடையள் ஆயின், எம்வயின்
        உள்ளாது இருத்தலோ அரிதே; அதனால்,
        அறனில் கூற்றம் திறனின்று துணியப்
        பிறனா யினன்கொல்? இறீஇயர், என் உயிர்!` என
        நுவல்வுறு சிறுமையள் பலபுலந்து உறையும்
        இடுக்கண் மனையோள் தீரிய, இந்நிலை
        விடுத்தேன்; வாழியர், குருசில்! உதுக்காண்:
        அவல நெஞ்சமொடு செல்வல்: நிற் கறுத்தோர்
        அருங்கடி முனையரண் போலப்
        பெருங்கை யற்றஎன் புலம்புமுந் துறத்தே.


        211. நாணக் கூறினேன்!
        பாடியவர்: பெருங்குன்றூர் கிழார்.
        பாடப்பட்டோன்: சேரமான் குடக்கோச் சேரல் இரும்பொறை.
        திணை: பாடாண்: துறை: பரிசில் கடாநிலை.


        அஞ்சுவரு மரபின் வெஞ்சினப் புயலேறு
        அணங்குடை அரவின் அருந்தலை துமிய,
        நின்றுகாண் பன்ன நீள்மலை மிளிரக்,
        குன்றுதூவ எறியும் அரவம் போல,
        முரசு எழுந்து இரங்கும் தானையோடு தலைச்சென்று,
        அரைசுபடக் கடக்கும் உரைசால் தோன்றல்! நின்
        உள்ளி வந்த ஓங்குநிலைப் பரிசிலென்,
        `வள்ளியை ஆதலின் வணங்குவன் இவன்` எனக்,
        கொள்ளா மாந்தர் கொடுமை கூற, நின்
        உள்ளியது முடிந்தோய் மன்ற; முன்னாள்
        கையுள் ளதுபோல் காட்டி, வழிநாள்
        பொய்யடு நின்ற புறநிலை வருத்தம்
        நாணாய் ஆயினும், நாணக் கூறி, என்
        நுணங்கு செந்நா அணங்க ஏத்திப்,
        பாடப் பாடப் பாடுபுகழ் கொண்டநின்
        ஆடுகொள் வியன்மார்பு தொழுதெனன் பழிச்சிச்
        செல்வல் அத்தை, யானே வைகலும்,
        வல்சி இன்மையின் வயின்வயின் மாறி,
        இல்எலி மடிந்த தொல்சுவர் வரைப்பின்,
        பாஅல் இன்மையின் பல்பாடு சுவைத்து,
        முலைக்கோள் மறந்த புதல்வனொடு,
        மனைத் தொலைந்திருந் தவென்வாள் நுதற் படர்ந்தே.


        212. யாம் உம் கோமான்?
        பாடியவர்: பிசிராந்தையார்.
        பாடப்பட்டோன்: கோப்பெருஞ் சோழன்
        திணை: பாடாண்: துறை: இயன்மொழி.


        `நுங்கோ யார்?` வினவின், எங்கோக்
        களமர்க்கு அரித்த விளையல் வெங்கள்
        யாமைப் புழுக்கின் காமம் வீடஆரா,
        ஆரற் கொழுஞ்சூடு அங்கவுள் அடாஅ,
        வைகுதொழின் மடியும் மடியா விழவின்
        யாணர் நல்நாட் டுள்ளும், பாணர்
        பைதல் சுற்றத்துப் பசிப்பகை யாகிக்,
        கோழி யோனே, கோப்பெருஞ் சோழன்
        பொத்தில் நண்பின் பொத்தியடு கெழீஇ,
        வாயார் பெருநகை வைகலும் நமக்கே.


        213. நினையும் காலை!
        பாடியவர்: புல்லாற்றூர் எயிற்றியனார்.
        பாடப்பட்டோன்: கோப்பெருஞ் சோழன்.
        திணை: வஞ்சி: துறை: துணை வஞ்சி.
        குறிப்பு: கோப்பெருஞ்சோழன் தன் மக்கள்மேற் போருக்கு எழுந்தகாலைப்
        பாடிச் சந்து செய்தது.


        மண்டுஅமர் அட்ட மதனுடை நோன்தாள்,
        வெண்குடை விளக்கும், விறல்கெழு வேந்தே!
        பொங்குநீர் உடுத்தஇம் மலர்தலை உலகத்து,
        நின்தலை வந்த இருவரை நினைப்பின்,
        தொன்றுறை துப்பின்நின் பகைஞரும் அல்லர்,
        அமர்வெங் காட்சியடு மாறுஎதிர்பு எழுந்தவர்:
        நினையுங் காலை, நீயும் மற்றவர்க்கு
        அனையை அல்லை; அடுமான் தோன்றல்!
        பரந்துபடு நல்லிசை எய்தி, மற்று நீ
        உயர்ந்தோர் உலகம் எய்திப்; பின்னும்
        ஒழித்த தாயும் அவர்க்குஉரித்து அன்றே;
        அதனால், அன்னது ஆதலும் அறிவோய்! நன்றும்
        இன்னும் கேண்மதி, இசைவெய் யோயே!
        நின்ற துப்பொடு நின்குறித்து எழுந்த
        எண்ணில் காட்சி இளையோர் தோற்பின்,
        நின்பெரும் செல்வம் யார்க்கும்எஞ் சுவையே?
        அமர்வெஞ் செல்வ! நீ அவர்க்கு உலையின்,
        இகழுநர் உவப்பப், பழியெஞ் சுவையே;
        அதனால்,ஒழிகதில் அத்தை,நின் மறனே!வல்விரைந்து
        எழுமதி; வாழ்க, நின் உள்ளம்! அழிந்தோர்க்கு
        ஏமம் ஆகும்நின் தாள்நிழல் மயங்காது
        செய்தல் வேண்டுமால். நன்றோ வானோர்
        அரும்பெறல் உலகத்து ஆன்றவர்
        விதும்புறு விருப்பொடு விருந்தெதிர் கொளற்கே.


        214. நல்வினையே செய்வோம்!
        பாடியவர்: கோப்பெருஞ் சோழன்
        திணை: பொதுவியல் துறை: பொருண்மொழிக் காஞ்சி


        `செய்குவம் கொல்லோ நல்வினை!’எனவே
        ஐயம் அறாஅர், கசடுஈண்டு காட்சி
        நீங்கா நெஞ்சத்துத் துணிவுஇல் லோரே;
        யானை வேட்டுவன் யானையும் பெறுமே;
        குறும்பூழ் வேட்டுவன் வறுங்கையும் வருமே;
        அதனால், உயர்ந்த வேட்டத்து உயர்ந்திசி னோர்க்குச்
        செய்வினை மருங்கின் எய்தல் உண்டெனின்,
        செய்யா உலகத்து நுகர்ச்சியும் கூடும்;
        செய்யா உலகத்து நுகர்ச்சி இல்லெனின்,
        மாறிப் பிறப்பின் இன்மையும் கூடும்;
        மாறிப் பிறவார் ஆயினும், இமையத்துக்
        கோடுயர்ந் தன்ன தம்மிசை நட்டுத்,
        தீதில் யாக்கையடு மாய்தல் தவத் தலையே,


        215. அல்லற்காலை நில்லான்!
        பாடியவர்: கோப்பெருஞ் சோழன்
        திணை: பாடாண் துறை: இயன்மொழி
        குறிப்பு: சோழன் வடக்கிருந்தான்; பிசிராந்தையார் வருவார் என்றான்; 'அவர் வாரார்' என்றனர்
        சான்றோருட் சிலர்; அவர்க்கு அவன் கூறிய செய்யுள் இது.


        கவைக் கதிர் வரகின் அவைப்புறு வாக்கல்
        தாதொரு மறுகின் போதொடு பொதுளிய
        வேளை வெண்பூ வெண்தயிர்க் கொளீஇ,
        ஆய்மகள் அட்ட அம்புளி மிதவை
        அவரை கொய்யுநர் ஆர மாந்தும்
        தென்னம் பொருப்பன் நன்னாட்டு உள்ளும்
        பிசிரோன் என்ப, என் உயிர்ஓம் புநனே;
        செல்வ்க் காலை நிற்பினும்,
        அல்லற் காலை நில்லலன் மன்னே.


        216. அவனுக்கும் இடம் செய்க!
        பாடியவர்: கோப்பெருஞ் சோழன்
        திணை: பாடாண் துறை: இயன்மொழி
        குறிப்பு : வடக்கிருந்த சோழன், பிசிராந்தையாருக்கும் தன்னருகே இடன் ஒழிக்க என்று கூறிய செய்யுள் இது.


        “கேட்டல் மாத்திரை அல்லது, யாவதும்
        காண்டல் இல்லாது யாண்டுபல கழிய,
        வழுவின்று பழகிய கிழமையர் ஆயினும்,
        அரிதே, தோன்றல்! அதற்பட ஒழுகல் என்று
        ஐயம் கொள்ளன்மின், ஆரறி வாளிர்!
        இகழ்விலன்; இனியன்; யாத்த நண்பினன்;
        புகழ்கெட வரூஉம் பொய்வேண் டலனே;
        புன்பெயர் கிளக்கும் காலை, ‘என் பெயர்
        பேதைச் சோழன்’ என்னும், சிறந்த
        காதற் கிழமையும் உடையவன்; அதன் தலை,
        இன்னதோர் காலை நில்லலன்;
        இன்னே வருகுவன்; ஒழிக்க, அவற்கு இடமே!


        217. நெஞ்சம் மயங்கும்!
        பாடியவர்: பொத்தியார்
        திணை: பொதுவியல் துறை: கையறுநிலை
        குறிப்பு: கோப்பெருஞ் சோழன் சொன்னவாறே பிசிராந்தையார் அங்கு வந்தனர்;
        அதனைக் கண்டு வியந்த பொத்தியார் பாடிய செய்யுள் இது.


        நினைக்கும் காலை மருட்கை உடைத்தே,
        எனைப்பெரும் சிறப்பினோடு ஈங்கிது துணிதல்;
        அதனினும் மருட்கை உடைத்தே, பிறன் நாட்டுத்
        தோற்றம் சான்ற சான்றோன் போற்றி,
        இசைமரபு ஆக, நட்புக் கந்தாக,
        இனையதோர் காலை ஈங்கு வருதல்;
        ‘வருவன்’ என்ற கோனது பெருமையும்,
        அது பழுது இன்றி வந்தவன் அறிவும்,
        வியத்தொறும் வியத்தொறும் வியப்பிறந் தன்றே;
        அதனால், தன்கோல் இயங்காத்தேயத்து உறையும்
        சான்றோன் நெஞ்சுறப் பெற்ற தொன்றிசை
        அன்னோனை இழந்தஇவ் வுலகம்
        என்னா வதுகொல்? அளியது தானே!


        218. சான்றோர்சாலார் இயல்புகள்!
        பாடியவர்: கண்ணகனார் நத்தத்தனார் எனவும் பாடம்.
        திணை: பொதுவியல் துறை: கையறுநிலை
        குறிப்பு: பிசிராந்தையார் வடக்கிருந்தார்; அதனைக் கண்டு பாடியது.


        பொன்னும், துகிரும், முத்தும், மன்னிய
        மாமலை பயந்த காமரு மணியும்,
        இடைபடச் சேய ஆயினும், தொடை புணர்ந்து,
        அருவிலை நன்கலம் அமைக்கும் காலை,
        ஒருவழித் தோன்றியாங்கு-என்றும் சான்றோர்
        சான்றோர் பாலர் ஆப;
        சாலார் சாலார் பாலர் ஆகுபவே.


        219. உணக்கும் மள்ளனே!
        பாடியவர்: பெருஞ்கருவூர்ப்சதுக்கத்துப் பூதநாதனார்.
        பாடப்பட்டோன்: கோப்பெருஞ் சோழன்.
        திணை: பொதுவியல். துறை: கையறுநிலை.


        உள்ளாற்றுக் கவலைப் புள்ளி நீழல்,
        முழூஉ வள்ளுரம் உணக்கும் மள்ள!
        புலவுதி மாதோ நீயே;
        பலரால் அத்தை, நின் குறிஇருந் தோரே.


        220. கலங்கனேன் அல்லனோ!
        பாடியவர்: பொத்தியார்
        திணை: பொதுவியல் துறை: கையறுநிலை
        குறிப்பு: சோழன் வடக்கிருந்தான்; அவன்பாற் சென்ற பொத்தியார், அவனால் தடுக்கப்பட்டு உறையூர்க்கு மீண்டார்; சோழன் உயிர் நீத்தான். அவனன்றி வறி தான உறையூர் மன்றத்தைக் கண்டு இரங்கிப் பொத்தியார் பாடிய செய்யுள் இது.


        பெருங்சோறு பயந்து, பல்யாண்டு புரந்த
        பெருங்களிறு இழந்த பைதற் பாகன்
        அதுசேர்ந்து அல்கிய அழுங்கல் ஆலை,
        வெளில்பாழ் ஆகக் கண்டு கலுழ்ந்தாங்குக்,
        கலங்கினேன் அல்லனோ, யானே-பொலந்தார்த்
        தேர்வண் கிள்ளி போகிய
        பேரிசை மூதூர் மன்றங் கண்டே?


        221. வைகம் வாரீர்!
        பாடியவர்: பொத்தியார்.
        பாடப்பட்டோன்: கோப்பெருஞ் சோழன்.
        திணை: பொதுவியல். துறை: கையறுநிலை.
        குறிப்பு: சோழனது நடுகற்கண்டு பாடிய செய்யுள் இது.


        பாடுநர்க்கு ஈத்த பல்புக ழன்னே;
        ஆடுநர்க்கு ஈத்த பேரன் பினனே;
        அறவோர் புகழ்ந்த ஆய்கோ லன்னே;
        திறவோர் புகழ்ந்த தின்நண் பினனே;
        மகளிர் சாயல்; மைந்தர்க்கு மைந்து;
        துகளறு கேள்வி உயர்ந்தோர் புக்கில்;
        அனையன் என்னாது, அத்தக் கோனை,
        நினையாக் கூற்றம் இன்னுயிர் உய்த்த்ன்று;
        பைதல் ஒக்கல் தழீஇ, அதனை
        வைகம் வம்மோ; வாய்மொழிப் புலவீர்!
        ‘நனந்தலை உலகம் அரந்தை தூங்கக்,
        கெடுவில் நல்லிசை சூடி,
        நடுகல் ஆயினன் புரவலன்’ எனவே.


        222. என் இடம் யாது?
        பாடியவர்: பொத்தியார்.
        பாடப்பட்டோன்: கோப்பெருஞ் சோழன்.
        திணை: பொதுவியல். துறை: கையறுநிலை.
        குறிப்பு: தன் மகன் பிறந்தபின், சோழனது நடுகல் நின்ற இடத்திற்குச் சென்று, தாமும் உயிர்விடத் துணிந்த பொத்தியார், 'எனக்கும் இடம் தா' எனக் கேட்டுப் பாடியது இச் செய்யுள்
        ‘அழல் அவிர் வயங்கிழைப் பொலிந்த மேனி,
        நிழலினும் போகா, நின் வெய்யோள் பயந்த
        புகழ்சால் புதல்வன் பிறந்தபின் வா’ என
        என்இவண் ஒழித்த அன்பி லாள!
        எண்ணாது இருக்குவை அல்லை;
        என்னிடம் யாது? மற்று இசைவெய் யோயே!


        223. நடுகல்லாகியும் இடங் கொடுத்தான்!
        பாடியவர்: பொத்தியார்.
        பாடப்பட்டோன்: கோப்பெருஞ் சோழன்.
        திணை: பொதுவியல். துறை: கையறுநிலை.


        பலர்க்கு நிழ லாகி, உலகம் மீக்கூறித்,
        தலைப்போ கன்மையிற் சிறுவழி மடங்கி,
        நிலைபெறு நடுகல் ஆகியக் கண்ணும்,
        இடங் கொடுத்து அளிப்ப, மன்ற-உடம்போடு
        இன்னுயிர் விரும்பும் கிழமைத்
        தொன்னட் புடையார் தம்உழைச் செலினே!


        224. இறந்தோன் அவனே!
        பாடியவர்: கருங்குழல் ஆதனார்.
        பாடப்பட்டோன்: சோழன் கரிகாற் பெருவளத்தான்.
        திணை: பொதுவியல். துறை: கையறுநிலை.


        அருப்பம் பேணாது அமர்கடந் ததூஉம்;
        துணைபுணர் ஆயமொடு தசும்புடன் தொலைச்சி,
        இரும்பாண் ஒக்கல் கடும்பு புரந்ததூஉம்;
        அறம்அறக் கணட நெறிமாண் அவையத்து,
        முறைநற்கு அறியுநர் முன்னுறப் புகழ்ந்த
        பவியற் கொள்கைத் துகளறு மகளிரொடு,
        பருதி உருவின் பல்படைப் புரிசை,
        எருவை நுகர்ச்சி, யூப நெடுந்தூண்,
        வேத வேள்வித் தொழில்முடித் ததூஉம்;
        அறிந்தோன் மன்ற அறிவுடையாளன்;
        இறந்தோன் தானே; அளித்துஇவ் வுலகம்
        அருவி மாறி, அஞ்சுவரக் கருகிப்,
        பெருவறம் கூர்ந்த வேனிற் காலைப்,
        பசித்த ஆயத்துப் பயன்நிரை தருமார்,
        பூவாட் கோவலர் பூவுடன் உதிரக்
        கொய்துகட்டு அழித்த வேங்கையின்,
        மெல்லியல் மகளிரும் இழைகளைந் தனரே.


        225. வலம்புரி ஒலித்தது!
        பாடியவர்: ஆலத்தூர் கிழார்.
        பாடப்பட்டோன்: சோழன் நலங்கிள்ளி.
        திணை: பொதுவியல். துறை: கையறுநிலை.


        தலையோர் நுங்கின் தீங்சோறு மிசைய,
        இடையோர் பழத்தின் பைங்கனி மாந்தக்,
        கடையோர், விடுவாய்ப் பிசிரொடு சுடுகிழங்கு நுகர,
        நிலமார் வையத்து வலமுறை வளைஇ,
        வேந்துபீ டழித்த ஏந்துவேல் தானையடு,
        ‘ஆற்றல்’ என்பதன் தோற்றம் கேள், இனிக்
        கள்ளி போகிய களரியம் பறந்தலை,
        முள்ளுடை வியன்காட் டதுவே-‘நன்றும்
        சேட்சென்னி நலங்கிள்ளி கேட்குவன் கொல்?’
        இன்னிசைப் பறையடு வென்றி நுவலத்,
        தூக்கணம் குரீஇத் தூங்குகூடு ஏய்ப்ப
        ஒருசிறைக் கொளீஇய திரிவாய் வலம்புரி,
        ஞாலங் காவலர் கடைத்தலைக்,
        காலைத் தோன்றினும் நோகோ யானே.


        226. இரந்து கொண்டிருக்கும் அது!
        பாடியவர்: மாறோக்கத்து நப்பசலையார்.
        பாடப்பட்டோன்: சோழன் குளுமுற்றத்துத் துஞ்சிய கிள்ளி வளவன்.
        திணை: பொதுவியல். துறை: கையறுநிலை.


        செற்றன்று ஆயினும், செயிர்த்தன்று ஆயினும்,
        உற்றன்று ஆயினும், உய்வின்று மாதோ;
        பாடுநர் போலக் கைதொழுது ஏத்தி,
        இரந்தன்று ஆகல் வேண்டும்-பொலந்தார்
        மண்டமர் கடக்கும் தானைத்
        திண்தேர் வளவற் கொண்ட கூற்றே.


        227. நயனில் கூற்றம்!
        பாடியவர்: ஆடுதுறை மாசாத்தனார்.
        பாடப்பட்டோன்: சோழன் குளுமுற்றத்துத் துஞ்சிய கிள்ளி வளவன்.
        திணை: பொதுவியல். துறை: கையறுநிலை.


        நனிபே தையே, நயனில் கூற்றம்!
        விரகுஇன் மையின் வித்துஅட்டு, உண்டனை
        இன்னுங் காண்குவை, நன்வாய் ஆகுதல்;
        ஒளிறுவாள் மறவரும், களிறும், மாவும்,
        குருதியும் குரூஉப்புனற் பொருகளத்து ஒழிய,
        நாளும் ஆனான் கடந்துஅட்டு, என்றும் நின்
        வாடுபசி அருந்திய பழிதீர் ஆற்றல்
        நின்னோர் அன்ன பொன்னியற் பெரும்பூண்
        வளவன் என்னும் வண்டுமூசு கண்ணி
        இனையோற் கொண்டனை ஆயின்,
        இனியார் மற்றுநின் பசிதீர்ப் போரே?


        228. ஒல்லுமோ நினக்கே!
        பாடியவர்: ஐயூர் முடவனார்.
        பாடப்பட்டோன்: சோழன் குளுமுற்றத்துத் துஞ்சிய கிள்ளி வளவன்.
        திணை: பொதுவியல். துறை: ஆனந்தப் பையுள்.


        கலஞ்செய் கோவே! கலங்செய் கோவே!
        இருள்தினிந் தன்ன குரூஉத்திறள் பருஉப்புகை
        அகல்இரு விசும்பின் ஊன்றுஞ் சூளை,
        நனந்தலை மூதூர்க் கலஞ்செய் கோவே!
        அளியை நீயே; யாங்கு ஆகுவை கொல்?
        நிலவரை சூட்டிய நீள்நெடுந் தானைப்
        புலவர் புகழ்ந்த பொய்யா நல்இசை,
        விரிகதிர் ஞாயிறு விசும்பு இவர்ந் தன்ன
        சேண்விளங்கு சிறப்பின், செம்பியர் மருகன்
        கொடிநுடங்கு யானை நெடுமா வளவன்
        தேவர் உலகம் எய்தினன்; ஆதலின்,
        அன்னோர் கவிக்கும் கண்ணகன் தாழி
        வனைதல் வேட்டனை அயின், எனையதூஉம்
        இருநிலம் திகிரியாப், பெருமலை
        மண்ணா, வனைதல் ஒல்லுமோ, நினக்கே?


        229. மறந்தனன் கொல்லோ?
        பாடியவர்: கூடலூர் கிழார்.
        பாடப்பட்டோன்: கோச்சேரமான் யானைக்கட்சே எய் மாந்தரஞ்சேரல் இரும்பொறை.
        திணை: பொதுவியல். துறை: கையறுநிலை.
        குறிப்பு: அவன் இன்ன நாளில் துஞ்சுமென அஞ்சி, அவன் அவ்வாறே துஞ்சிய போது பாடியது.


        ஆடு இயல் அழல் குட்டத்து
        ஆர் இருள் அரை இரவில்
        முடப் பனையத்து வேர் முதலாக்
        கடைக் குளத்துக் கயம் காயப்,
        பங்குனி உயர் அழுவத்துத்,
        தலை நாள்மீன் நிலை திரிய,
        நிலை நாள்மீன் அதன்எதிர் ஏர்தரத்,
        தொல் நாள்மீன் துறை படியப்,
        பாசிச் செல்லாது, ஊசித் துன்னாது
        அளக்கர்த் திணை விளக்காகக்,
        கனைஎரி பரப்பக், கால்எதிர்பு பொங்கி,
        ஒருமீன் விழுந்தன்றால், விசும்பி னானே:
        அதுகண்டு, யாமும்,பிறரும் பல்வேறு இரவலர்,
        ‘பறைஇசை அருவி நல்நாட்டுப் பொருநன்
        நோயிலன் ஆயின் நன்றுமன் தில்’லென
        அழிந்த நெஞ்சம் மடியுளம் பரப்ப,
        அஞ்சினம்: எழுநாள் வந்தன்று, இன்றே;
        மைந்துடை யானை கை வைத்து உறங்கவும்,
        திண்பிணி முரசும் கண்கிழிந்து உருளவும்,
        காவல் வெண்குடை கால்பரிந்து உலறவும்,
        கால்இயல் கலிமாக் கதிஇன்றி வைகவும்,
        மேலோர் உலகம் எய்தினன்; ஆகலின்,
        ஒண்தொடி மகளிர்க்கு உறுதிணை ஆகித்,
        தன்துணை ஆயம் மறந்தனன் கொல்லோ-
        பகைவர்ப் பிணிக்கும் ஆற்றல், நசைவர்க்கு
        அளந்து கொடை அறியா ஈகை,
        மணிவரை அன்ன மாஅ யோனே?


        230. நீ இழந்தனையே கூற்றம்!
        பாடியவர்: அரிசில் கிழார்.
        பாடப்பட்டோன்: அதியமான் தகடூர் பொருது வீழ்ந்த எழினி.
        திணை: பொதுவியல். துறை: கையுறுநிலை.


        கன்று அமர் ஆயம் கானத்து அல்கவும்,
        வெங்கால் வம்பலர் வேண்டுபுலத்து உறையவும்,
        களம்மலி குப்பை காப்பில வைகவும்,
        விலங்குபகைகடிந்த கலங்காச் செங்கோல்,
        வையகம் புகழ்ந்த வயங்குவினை ஒள்வாள்,
        பொய்யா எழினி பொருதுகளம் சேர-
        ஈன்றோர் நீத்த குழவி போலத்,
        தன்அமர் சுற்றம் தலைத்தலை இனையக்,
        கடும்பசி கலக்கிய இடும்பைகூர் நெஞ்சமொடு
        நோய் உழந்து வைகிய உலகிலும், மிக நனி
        நீ இழந் தனையே, அறனில் கூற்றம்!
        வாழ்தலின் வரூஉம் வயல்வளன் அறியான்,
        வீழ்குடி உழவன் உண்ணாய் ஆயின்,
        நேரார் பல்லுயிர் பருகி,
        ஆர்குவை மன்னோ, அவன் அமர்அடு களத்தே.


        231. புகழ் மாயலவே!
        பாடியவர்: ஔவையார்.
        பாடப்பட்டோன்: அதியமான் நெடுமான் அஞ்சி.
        திணை: பொதுவியல். துறை: கையறுநிலை.


        எரிபுனக் குறவன் குறையல் அன்ன
        கரிபுற விறகின் ஈம ஒள்அழல்,
        குருகினும் குறுகுக; குறுகாது சென்று,
        விசும்பஉற நீளினும் நீள்க: பசுங்கதிர்
        திங்கள் அன்ன வெண்குடை
        ஒண்ஞாயிறு அன்னோன் புகழ் மாயலவே!


        232. கொள்வன் கொல்லோ!
        பாடியவர்: ஔவையார்.
        பாடப்பட்டோன்: அதியமான் நெடுமான் அஞ்சி.
        திணை: பொதுவியல். துறை: கையறுநிலை. திணை : தும்பை. துறை:பாண்பாட்டும் ஆம்.


        இல்லா கியரோ, காலை மாலை!
        அல்லா கியர், யான் வாழும் நாளே!
        நடுகல் பீலி சூட்டி, நார்அரி
        சிறுகலத்து உகுப்பவும் கொள்வன் கொல்லொ-
        கோடு உயர் பிறங்குமலை கெழீஇய
        நாடு உடன் கொடுப்புவும் கொள்ளா தோனே?


        233. பொய்யாய்ப் போக!
        பாடியவர்: வெள்ளெருக்கிலையார்.
        பாடப்பட்டோன்: வேள் எவ்வி.
        திணை: பொதுவியல். துறை: கையறுநிலை.


        பொய்யா கியரோ! பொய்யா கியரோ!
        பாவடி யானை பரிசிலர்க்கு அருகாச்
        சீர்கெழு நோன்றாள் அகுதைகண் தோன்றிய
        பொன்புனை திகிரியின் பொய்யா கியரோ!
        ‘இரும்பாண் ஒக்கல் தலைவன், பெரும்பூண்,
        போர்அடு தானை, எவ்வி மார்பின்
        எ·குஉறு விழுப்புண் பல’ என
        வைகறு விடியல், இயம்பிய குரலே.


        234. உண்டனன் கொல்?
        பாடியவர்: வெள்ளெருக்கிலையார்.
        பாடப்பட்டோன்: வேள் எவ்வி.
        திணை: பொதுவியல். துறை: கையறுநிலை.


        நோகோ யானே? தேய்கமா காலை!
        பிடி அடி அன்ன சிறுவழி மெழுகித்,
        தன்அமர் காதலி புன்மேல் வைத்த
        இன்சிறு பிண்டம் யாங்குஉண் டனன்கொல்-
        உலகுபுகத் திறந்த வாயில்
        பலரோடு உண்டல் மரீஇ யோனே?


        235. அருநிறத்து இயங்கிய வேல்!
        பாடியவர்: ஔவையார்.
        பாடப்பட்டோன்: அதியமான் நெடுமான் அஞ்சி.
        திணை: பொதுவியல். துறை: கையறுநிலை.


        சிறியகட் பெறினே, எமக்கீயும்; மன்னே!
        பெரிய கட் பெறினே,
        யாம் பாடத், தான்மகிழ்ந்து உண்ணும்; மன்னே!
        சிறுசோற் றானும் நனிபல கலத்தன்; மன்னே!
        பெருஞ்சோற்றானும் நனிபல கலத்தன்; மன்னே!
        என்பொடு தடிபடு வழியெல்லாம் எமக்கீயும்; மன்னே!
        அம்பொடு வேல்நுழை வழியெல்லாம் தான்நிற்கும் மன்னே!
        நரந்தம் நாறும் தன் கையால்,
        புலவு நாறும் என்தலை தைவரும்! மன்னே
        அருந்தலை இரும்பாணர் அகன்மண்டைத் துளையுரீஇ,
        இரப்போர் புன்கண் பாவை சோர,
        அஞ்சொல் நுண்தேர்ச்சிப் புலவர் நாவில்
        சென்றுவீழ்ந் தன்று, அவன்
        அருநிறத்து இயங்கிய வேலே!
        ஆசாகு எந்தை யாண்டுஉளன் கொல்லோ?
        இனிப், பாடுநரும் இல்லை; படுநர்க்குஒன்று ஈகுநரும் இல்லை;
        பனித்துறைப் பகன்றை நறைக் கொள் மாமலர்
        சூடாது வைகியாங்குப், பிறர்க்கு ஒன்று
        ஈயாது வீயும் உயிர்தவப் பலவே!


        236. கலந்த கேண்மைக்கு ஒவ்வாய்!
        பாடியவர்: கபிலர்
        திணை: பொதுவியல் துறை: கையறுநிலை
        குறிப்பு: வேள்பாரி துஞ்சியபின், அவன் மகளிரைப் பார்ப்பார்ப்படுத்து வடக்கிருந்தபோது, பாடியது.


        கலைஉணக் கிழிந்த, முழவுமருள் பெரும்பழம்
        சிலைகெழு குறவர்க்கு அல்குமிசைவு ஆகும்
        மலை கெழு நாட! மா வண் பாரி
        கலந்த கேண்மைக்கு ஒவ்வாய், நீ; எற்
        புலந்தனை யாகுவை- புரந்த யாண்டே
        பெருந்தகு சிறப்பின் நட்பிற்கு ஒல்லாது
        ஒருங்குவரல் விடாஅது ‘ஒழிக’ எனக்கூறி,
        இனையை ஆதலின் நினக்கு மற்றுயான்
        மேயினேன் அன்மை யானே; ஆயினும்,
        இம்மை போலக் காட்டி, உம்மை
        இடையில் காட்சி நின்னோடு
        உடன்உறைவு ஆக்குக, உயர்ந்த பாலே!


        237. சோற்றுப் பானையிலே தீ!
        பாடியவர்: பெருஞ்சித்திரனார்.
        பாடப்பட்டோன்: இளவெளிமான்.
        திணை: பொதுவியல். துறை: கையறுநிலை.
        (வெளிமானிடம் சென்றனர் புலவர். அவன் துஞ்ச, இளவெளிமான் சிறிது கொடுக்கின்றான். அதனைக் கொள்ளாது வெளிமான் துஞ்சியதற்கு இரங்கிப் பாடிய செய்யுள் இது.)


        ‘நீடுவாழ்க!’ என்று, யான் நெடுங்கடை குறுகிப்,
        பாடி நின்ற பசிநாட் கண்ணே,
        ‘கோடைக் காலத்துக் கொழுநிழல் ஆகிப்,
        பொய்த்தல் அறியா உரவோன் செவிமுதல்
        வித்திய பனுவல் விளைந்தன்று நன்று’ என
        நச்சி இருந்த நசைபழுது ஆக,
        அட்ட குழிசி அழற்பயந் தாஅங்கு,
        ‘அளியர் தாமே ஆர்க’ என்னா
        அறன்இல் கூற்றம் திறனின்று துணிய,
        ஊழின் உருப்ப எருக்கிய மகளிர்
        வாழைப் பூவின் வளைமுறி சிதற,
        முதுவாய் ஒக்கல் பரிசிலர் இரங்கக்
        கள்ளி போகிய களரியம் பறந்தலை,
        வெள்வேல் விடலை சென்றுமாய்ந் தனனே;
        ஆங்கு அது நோயின்று ஆக, ஓங்குவரைப்
        புலிபார்த்து ஒற்றிய களிற்றுஇரை பிழைப்பின்,
        எலிபார்த்து ஒற்றாது ஆகும்; மலி திரைக்
        கடல்மண்டு புனலின் இழுமெனச் சென்று,
        நனியுடைப் பரிசில் தருகம்,
        எழுமதி, நெஞ்சே ! துணிபுமுந் துறுத்தே.


        238. தகுதியும் அதுவே!
        பாடியவர்: பெருஞ்சித்திரனார்.
        பாடப்பட்டோன்: இளவெளிமான்.
        திணை: பொதுவியல். துறை: கையறுநிலை.
        (வெளிமான் துஞ்சியமைக்கு வருந்திக் கூறியது இது. கரைகாண வியலாத் துயரத்தைக், 'கண்ணில் ஊமன் கடற் பட்டாங்கு' எனக் கூறுதலைக் கவனிக்க.)


        கவிசெந் தாழிக் குவிபுறத்து இருந்த
        செவிசெஞ் சேவலும் பொகுவலும் வெருவா,
        வாய் வன் காக்கையும் கூகையும் கூடிப்
        பேஎய் ஆயமொடு பெட்டாங்கு வழங்கும்
        காடுமுன் னினனே, கட்கா முறுநன்;
        தொடிகழி மகளிரின் தொல்கவின் வாடிப்,
        பாடுநர் கடும்பும் பையென் றனவே;
        தோடுகொள் முரசும் கிழிந்தன, கண்ணே;
        ஆள்இல், வரைபோல் யானையும் மருப்புஇழந் தனவே;
        வெந்திறல் கூற்றம் பெரும்பேது உறுப்ப,
        எந்தை ஆகுல அதற்படல் அறியேன்;
        அந்தோ! அளியேன் வந்தனென்; மன்ற
        என்ஆ குவர்கொல், என் துன்னி யோரே?
        மாரி இரவின், மரங்கவிழ் பொழுதின்,
        ஆரஞர் உற்ற நெஞ்சமொடு , ஓராங்குக்
        கண்இல் ஊமன் கடற்பட் டாங்கு,
        வரையளந்து அறியாத் திரையரு நீத்தத்து,
        அவல மறுசுழி மறுகலின்,
        தவலே நன்றுமன் ; தகுதியும் அதுவே.


        239. இடுக, சுடுக, எதுவும் செய்க!
        பாடியவர்: பேரெயின் முறுவலார்.
        பாடப்பட்டோன்: நம்பி நெடுஞ்செழியன்.
        திணை: பொதுவியல். துறை: கையறுநிலை.


        தொடி யுடைய தோள் மணந்தணன் ;
        கடி காவிற் பூச் சூடினன் ;
        தண் கமழுஞ் சாந்து நீவினன் ;
        செற் றோரை வழி தபுத்தனன் ;
        நட் டோரை உயர்பு கூறினன் ;
        வலியரென, வழி மொழியலன் ;
        மெலியரென, மீக் கூறலன்;
        பிறரைத் தான் இரப் பறியலன் ;
        இரந் தோர்க்கு மறுப் பறியலன் ;
        வேந்துடை அவையத்து ஓங்குபுகழ் தோற்றினன்;
        வருபடை எதிர் தாங்கினன் ;
        பெயர் படை புறங் கண்டனன் ;
        கடும் பரிய மாக் கடவினன் ;
        நெடுந் தெருவில் தேர் வழங்கினன் ;
        ஓங்கு இயற் களிறு ஊர்ந்தனன்;
        தீஞ் செறி தசும்பு தொலைச்சினன்;
        பாண் உவப்பப் பசி தீர்த்தனன்;
        மயக்குடைய மொழி விடுத்தனன்; ஆங்குச்
        செய்ப எல்லாம் செய்தனன் ஆகலின்-
        இடுக ஒன்றோ ! சுடுக ஒன்றோ !
        படுவழிப் படுக, இப் புகழ்வெய்யோன் தலையே!


        240. பிறர் நாடுபடு செலவினர்!
        பாடியவர்: குட்டுவன் கீரனார்.
        பாடப்பட்டோன்: ஆய்.
        திணை: பொதுவியல். துறை: கையறுநிலை.


        ஆடு நடைப் புரவியும், களிறும், தேரும்,
        வாடா யாணர் நாடும் ஊரும்,
        பாடுநர்க்கு அருகா ஆஅய் அண்டிரன்
        கோடுஏந்து அல்குல், குறுந்தொடி மகளிரொடு
        காலன் என்னும் கண்ணிலி உய்ப்ப,
        மேலோர் உலகம் எய்தினன் எனாஅப்,
        பொத்த அறையுள் போழ்வாய்க் கூகை,
        ‘சுட்டுக் குவி’ எனச் செத்தோர்ப் பயிரும்
        கள்ளியம் பறந்தலை ஒருசிறை அல்கி,
        ஒள்ளெரி நைப்ப உடம்பு மாய்ந்தது;
        புல்லென் கண்ணர் புரவலர்க் காணாது,
        கல்லென் சுற்றமொடு கையழிந்து, புலவர்
        வாடிய பசியர் ஆகிப், பிறர்
        நாடுபடு செலவினர் ஆயினர், இனியே.


        241. விசும்பும் ஆர்த்தது!
        பாடியவர்: உறையூர் ஏணிச்சேரி முடமோசியார்.
        பாடப்பட்டோன்: ஆய்.
        திணை: பொதுவியல். துறை: கையறுநிலை.


        ‘திண்தேர் இரவலர்க்கு, ஈத்த, தண்தார்
        அண்டிரன் வரூஉம்’ என்ன, ஒண்தொடி
        வச்சிரத் தடக்கை நெடியோன் கோயிலுள்,
        போர்ப்புறு முரசும் கறங்க,
        ஆர்ப்புஎழுந் தன்றால், விசும்பி னானே.


        242. முல்லையும் பூத்தியோ?
        பாடியவர்: குடவாயிற் தீரத்தனார்.
        பாடப்பட்டோன்: ஒல்லையூர் கிழான் மகன் பெருஞ்சாத்தன்.
        திணை: பொதுவியல். துறை: கையறுநிலை.
        குறிப்பு: கடவாயில் நல்லாதனார் பாடியது என்பதும் பாடம்.


        இளையோர் சூடார் ; வளையோர் கொய்யார் ;
        நல்யாழ் மருப்பின் மெல்ல வாங்கிப்,
        பாணன் சூடான் ; பாடினி அணியாள் ;
        ஆண்மை தோன்ற ஆடவர்க் கடந்த
        வல்வேற் சாத்தன் மாய்ந்த பின்றை
        முல்லையும் பூத்தியோ, ஒல்லையூர் நாட்டே?


        243. யாண்டு உண்டுகொல்?
        பாடியவர்: தொடித்தலை விழுத்தண்டினார்
        திணை: பொதுவியல் துறை: கையறுநிலை


        இனிநினைந்து இரக்கம் ஆகின்று ; திணிமணல்
        செய்வுறு பாவைக்கு கொய்பூத் தைஇத்,
        தண்கயம் ஆடும் மகளிரொடு கைபிணைந்து,
        தழுவுவழித் தழீஇத், தூங்குவழித் தூங்கி,
        மறைஎனல் அறியா மாயமில் ஆயமொடு
        உயர்சினை மருதத் துறையுறத் தாழ்ந்து,
        நீர்நணிப் படிகோடு ஏறிச், சீர்மிகக்,
        கரையவர் மருளத், திரையகம் பிதிர,
        நெடுநீர்க் குட்டத்துத் துடுமெனப் பாய்ந்து,
        குளித்துமணற் கொண்ட கல்லா இளமை
        அளிதோ தானே! யாண்டுண்டு கொல்லோ-
        “தொடித்தலை விழுத்தண்டு ஊன்றி, நடுக்குற்று,
        இருமிடை மிடைந்த சிலசொல்
        பெருமூ தாளரோம்” ஆகிய எமக்கே?


        244. கலைபடு துயரம் போலும்!
        (பாடினோர் பாடபபட்டடோர் யாவரெனத் தெரியாதவாறு இது அழிந்தது.
        பாடலும் சிதைந்தே கிடைத்துள்ளன).


        பாணர் சென்னியும் வண்டுசென்று ஊதா;
        விறலியர் முன்கையும் தொடியிற் பொலியா;
        இரவல் மாக்களும் .. .. .. .. .. .. .. .


        245. என்னிதன் பண்பே?
        பாடியவர்: சேரமான் கோட்டம்பலத்துத் துஞ்சிய மாக்கோதை
        திணை: பொதுவியல் துறை: கையறுநிலை


        யங்குப் பெரிது ஆயினும், நோய்அளவு எனைத்தே,
        உயிர்செகுக் கல்லா மதுகைத்து அன்மையின்?
        கள்ளி போகிய களரியம் பறந்தலை
        வெள்ளிடைப் பொத்திய விளைவிறகு ஈமத்து,
        ஒள்ளழற் பள்ளிப் பாயல் சேர்த்தி,
        ஞாங்கர் மாய்ந்தனள், மடந்தை ;
        இன்னும் வாழ்வல் ; என்இதன் பண்பே!


        246. பொய்கையும் தீயும் ஒன்றே!
        பாடியவர்: பூதப் பாண்டியன் தேவி பெருங்கோப்பெண்டு
        திணை: பொதுவியல் துறை: ஆனந்தப் பையுள்


        பல்சான் றீரே ; பல்சான் றீரே
        செல்கெனச் சொல்லாது, ஒழிகென விலக்கும்,
        பொல்லாச் சூழ்ச்சிப் பல்சான் றீரே;
        துணிவரிக் கொடுங்காய் வாள்போழ்ந் தட்ட
        காழ்போல் நல்விளர் நறுநெய் தீண்டாது,
        அடைஇடைக் கிடந்த கைபிழி பிண்டம்
        வெள்என் சாந்தொடு புளிப்பெய்து அட்ட
        வேளை வெந்தை, வல்சி ஆகப்,
        பரற்பெய் பள்ளிப் பாயின்று வதியும்
        உயவற் பெண்டிரேம் அல்லேம் மாதோ;
        பெருங்காட்டுப் பண்ணிய கருங்கோட்டு ஈமம்
        நுமக்குஅரிது ஆகுக தில்ல; எமக்குஎம்
        பெருந்தோள் கணவன் மாய்ந்தென அரும்புஅற
        வள்இதழ் அவிழ்ந்த தாமரை
        நள்இரும் பொய்கையும் தீயும் ஓரற்றே!


        247. பேரஞர்க் கண்ணள்!
        பாடியவர்: மதுரைப் பேராலவாயர்
        திணை: பொதுவியல் துறை: ஆனந்தப் பையுள்


        யானை தந்த முளிமர விறகின்
        கானவர் பொத்திய ஞெலிதீ விளக்கத்து;
        மடமான் பெருநிரை வைகுதுயில் எடுப்பி,
        மந்தி சீக்கும் அணங்குடை முன்றிலில்,
        நீர்வார் கூந்தல் இரும்புறம் தாழப்,
        பேரஞர்க் கண்ணள், பெருங்காடு நோக்கித்,
        தெருமரும் அம்ம தானே- தன் கொழுநன்
        முழுவுகண் துயிலாக் கடியுடை வியனகர்ச்
        சிறுநனி தமியள் ஆயினும்,
        இன்னுயிர் நடுங்குந்தன் இளமைபுறங் கொடுத்தே!


        248. அளிய தாமே ஆம்பல்!
        பாடியவர்: ஒக்கூர் மாசாத்தனார்
        திணை: பொதுவியல் துறை: தாபதநிலை


        அளிய தாமே சிறுவெள் ளாம்பல்!
        இளையம் ஆகத் தழையா யினவே; இனியே,
        பெருவளக் கொழுநன் மாய்ந்தெனப், பொழுது மறுத்து,
        இன்னா வைகல் உண்ணும்
        அல்லிப் படுஉம் புல் ஆயினவே.


        249. சுளகிற் சீறிடம்!
        பாடியவர்: தும்பி சொகினனார்;தும்பிசேர் கீரனார் என்பதும் ஆம்.
        திணை: பொதுவியல் துறை: தாபதநிலை
        (காஞ்சித் தினைத் துறைகளுள் ஒன்றான, 'தாமே யேங்கிய தாங்கரும் பையுள்' என்பதற்கு மேற்கோள் காட்டுவர் நச்சினார்க்கினியர் (தொல். புறத்.சூ. 24 உரை)).


        கதிர்மூக்கு ஆரல் கீழ்ச் சேற்று ஒளிப்பக்,
        கணைக்கோட்டு வாளை மீநீர்ப் பிறழ,
        எரிப்பூம் பழனம் நெரித்துஉடன் வலைஞர்
        அரிக்குரல் தடாரியின் யாமை மிளிரச்,
        பனைநுகும்பு அன்ன சினைமுதிர் வராலொடு,
        உறழ்வேல் அன்ன ஒண்கயல் முகக்கும்,
        அகல்நாட்டு அண்ணல் புகாவே, நெருநைப்
        பகல்இடம் கண்ணிப் பலரொடும் கூடி,
        ஒருவழிப் பட்டன்று ; மன்னே! இன்றே
        அடங்கிய கற்பின் ; ஆய்நுதல் மடந்தை,
        உயர்நிலை உலகம் அவன்புக .. .. வரி
        நீறாடு சுளகின் சீறிடம் நீக்கி,
        அழுதல் ஆனாக் கண்ணள்,
        மெழுகு, ஆப்பிகண் கலுழ்நீ ரானே.


        250. மனையும் மனைவியும்!
        பாடியவர்: தாயங் கண்ணியார்
        திணை: பொதுவியல் துறை: தாபதநிலை


        குய்குரல் மலிந்த கொழுந்துவை அடிசில்
        இரவலர்த் தடுத்த வாயிற், புரவலர்
        கண்ணீர்த் தடுத்த தண்ணறும் பந்தர்க்,
        கூந்தல் கொய்து, குறுந்தொடு நீக்கி,
        அல்லி உணவின் மனைவியடு, இனியே
        புல்என் றனையால்-வளங்கெழு திருநகர்!
        வான் சோறு கொண்டு தீம்பால் வேண்டும்
        முனித்தலைப் புதல்வர் தந்தை
        தனித்தலைப் பெருங்காடு முன்னிய பின்னே.


        251. அவனும் இவனும்!
        பாடியவர்: மாற்பித்தியார்
        திணை: வாகை துறை: தாபத வாகை


        ஓவத் தன்ன இடனுடை வரைப்பிற்,
        பாவை அன்ன குறுந்தொடி மகளிர்
        இழைநிலை நெகிழ்ந்த மள்ளற் கண்டிக்கும்-
        கழைக்கண் நெடுவரை அருவியாடிக்,
        கான யானை தந்த விறகின்
        கடுந்தெறல் செந்தீ வேட்டுப்,
        புறம்தாழ் புரிசடை புலர்த்து வோனே!


        252. அவனே இவன்!
        பாடியவர்: மாற்பித்தியார்
        திணை: வாகை துறை: தாபத வாகை


        கறங்குவெள் அருவி ஏற்றலின், நிறம் பெயர்ந்து,
        தில்லை அன்ன புல்லென் சடையோடு,
        அள்இலைத் தாளி கொய்யு மோனே
        இல்வழங்கு மடமயில் பிணிக்கும்
        சொல்வலை வேட்டுவன் ஆயினன், முன்னே.’


        253. கூறு நின் உரையே!
        பாடியவர்: குளம்பாதாயனார்
        திணை: பொதுவியல் துறை: முதுபாலை


        என்திறத்து அவலம் கொள்ளல், இனியே;
        வல்வார் கண்ணி இளையர் திளைப்ப,
        ‘நாகாஅல்’ என வந்த மாறே, எழாநெல்
        பைங்கழை பொதிகளைந்து அன்ன விளர்ப்பின்,
        வளைஇல், வறுங்கை ஓச்சிக்,
        கிளையுள்’ஒய்வலோ? கூறுநின் உரையே!


        254. ஆனாது புகழும் அன்னை!
        பாடியவர்: கயமனார்
        திணை: பொதுவியல் துறை: முதுபாலை


        இளையரும் முதியரும் வேறுபுலம் படர,
        எதிர்ப்ப எழாஅய், மார்பமண் புல்ல,
        இடைச்சுரத்து இறுத்த, மள்ள ! விளர்த்த
        வளையில் வறுங்கை ஓச்சிக் கிளையுள்,
        ‘இன்னன் ஆயினன், இளையோன்’ என்று,
        நின்னுரை செல்லும் ஆயின்,’ மற்று
        முன்ஊர்ப் பழுனிய கோளி ஆலத்துப்,
        புள்ளார் யாணர்த் தற்றே’ என் மகன்
        வளனும் செம்மலும் எமக்கு’ என , நாளும்
        ஆனாது புகழும் அன்னை
        யாங்குஆ குவள்கொல் ? அளியள் தானே!


        255. முன்கை பற்றி நடத்தி!
        பாடியவர்: வன்பரணர்
        திணை: பொதுவியல் துறை: முதுபாலை


        ஐயோ! எனின் யான் புலி அஞ் சுவலே;
        அணைத்தனன்’ கொளினே, அகன்மார்புஎடுக்கல்லேன்!
        என்போல் பெருவிதிர்ப்பு உறுக, நின்னை
        இன்னாது உற்ற அறனில் கூற்றே!
        திரைவளை முன்கை பற்றி-
        வரைநிழல் சேர்கம்- நடந்திசின் சிறிதே!


        256. அகலிதாக வனைமோ!
        பாடியவர்: பெயர் தெரிந்திலது
        திணை: பொதுவியல் துறை: முதுபாலை


        கலம்செய் கோவே : கலம்செய் கோவே!
        அச்சுடைச் சாகாட்டு ஆரம் பொருந்திய
        சிறுவெண் பல்லி போலத் தன்னொடு
        சுரம்பல வந்த எமக்கும் அருளி,
        வியன்மலர் அகன்பொழில் ஈமத் தாழி
        அகலிது ஆக வனைமோ
        நனந்தலை மூதூர்க் கலம்செய் கோவே!


        257. செருப்பிடைச் சிறு பரல்!
        பாடியவர்: பெயர் தெரிந்திலது
        திணை: வெட்சி துறை: உண்டாட்டு


        செருப்புஇடைச் சிறுபரல் அன்னன்; கணைக்கால்,
        அவ்வயிற்று அகன்ற மார்பின், பைங்கண்,
        குச்சின் நிரைத்த குரூஉமயிர் மோவாய்ச்,
        செவிஇறந்து தாழ்தரும் கவுளன், வில்லொடு,
        யார்கொலோ, அளியன் தானே? தேரின்
        ஊர்பெரிது இகந்தன்றும் இலனே; அரண்எனக்
        காடுகைக் கொண்டன்றும், இலனே ; காலைப்,
        புல்லார் இனநிரை செல்புறம் நோக்கிக்,
        கையின் சுட்டிப் பைஎன எண்ணிச்,
        சிலையின் மாற்றி யோனே ; அவைதாம்
        மிகப்பல ஆயினும், என்னாம்-எனைத்தும்
        வெண்கோள் தோன்றாக் குழிசியடு,
        நாள்உறை மத்தொலி கேளா தோனே?


        258. தொடுதல் ஓம்புமதி!
        பாடியவர்: உலோச்சனார்
        திணை: வெட்சி துறை: உண்டாட்டு


        முட்கால் காரை முதுபழன் ஏய்ப்பத்
        தெறிப்ப விளைந்த தீங்கந் தாரம்
        நிறுத்த ஆயம் தலைச்சென்று உண்டு,
        பச்சூன் தின்று, பைந்நிணப் பெருத்த
        எச்சில் ஈர்ங்கை விற்புறம் திமிரிப்,
        புலம்புக் கனனே, புல்அணற் காளை,
        ஒருமுறை உண்ணா அளவைப், பெருநிரை
        ஊர்ப்புறம் நிறையத் தருகுவன் ; யார்க்கும்
        தொடுதல் ஓம்புமதி முதுகட் சாடி;
        ஆதரக் கழுமிய துகளன்,
        காய்தலும் உண்டு, அக் கள்வெய் யோனே.


        259. புனை கழலோயே!
        பாடியவர்: கோடை பாடிய பெரும்பூதனார்
        திணை: கரந்தை துறை: செருமலைதல் (பிள்ளைப் பெயர்ச்சியுமாம்).


        ஏறுஉடைப் பெருநிரை பெயர்தரப் பெயராது,
        இலைபுதை பெருங்காட்டுத் தலைகரந்து இருந்த
        வல்வில் மறவர் ஒடுக்கம் காணாய்,
        செல்லல், செல்லல் ; சிறக்க நின், உள்ளம்;
        முதுகுமெய்ப் புலைத்தி போலத்
        தாவுபு தெறிக்கும் ஆன்மேல் ;
        புடையிலங்கு ஒள்வாள் புனைகழ லோயே!


        260. கேண்மதி பாண!
        பாடியவர்: வடமோதங்கிழார்
        திணை: கரந்தை (பாடாண் திணையுமாம்) துறை: கையறுநிலை செருவிடை வீழ்தல்;
        கையறு நிலையுமாம்; பாண்பாட்டுமாம்; பாடாண் பாட்டுமாம்.


        வளரத் தொடினும், வெளவுபு திரிந்து,
        விளரி உறுதரும் தீந்தொடை நினையாத்
        தளரும் நெஞ்சம் தலைஇ; மனையோள்
        உளரும் கூந்தல் நோக்கி, களர
        கள்ளி நீழற் கடவுள் வாழ்த்திப்
        பசிபடு மருங்குலை, கசிபு, கைதொழாஅக்,
        ‘காணலென் கொல் ?’ என வினவினை வரூஉம்
        பாண ! கேண்மதி, யாணரது நிலையே;
        புரவுத்தொடுத்து உண்குவை ஆயினும், இரவுஎழுந்து,
        எவ்வம் கொள்வை ஆயினும், இரண்டும்,
        கையுள போலும் கடிதுஅண் மையவே;
        முன்ஊர்ப் பூசலின் தோன்றித் தன்னூர்
        நெடுநிரை தழீஇய மீளி யாளர்
        விடுகணை நீத்தம் துடிபுணை யாக,
        வென்றி தந்து, கொன்றுகோள் விடுத்து,
        வையகம் புலம்ப வளைஇய பாம்பின்
        வைஎயிற்று உய்ந்த மதியின், மறவர்
        கையகத்து உய்ந்த கன்றுடைப் பல்லான்
        நிரையடு வந்த உரைய னாகி,
        உரிகளை அரவ மானத், தானே
        அரிதுசெல் உலகில் சென்றனன் ; உடம்பே,
        கானச் சிற்றியாற்று அருங்கரைக் கால்உற்றுக்,
        கம்பமொடு துளங்கிய இலக்கம் போல,
        அம்பொடு துளங்க ஆண்டுஒழிந் தன்றே;
        உயர்இசை வெறுப்பத் தோன்றிய பெயரே,
        மடஞ்சால் மஞ்ஞை அணிமயிர் சூட்டி,
        இடம்பிறர் கொள்ளாச் சிறுவழிப்,
        படஞ்செய் பந்தர்க் கல்மிசை யதுவே.


        261. கழிகலம் மகடூஉப் போல!
        பாடியவர்: ஆவூர் மூலங்கிழார்
        திணை: கரந்தை துறை: கையறு நிலை


        அந்தோ! எந்தை அடையாப் பேரில்;
        வண்டுபடு நறவின் தண்டா மண்டையடு
        வரையாப் பெருஞ்சோற்று முரிவாய் முற்றம்,
        வெற்றுயாற்று அம்பியின் எற்று ? அற்று ஆகக்
        கண்டனென், மன்ற ; சோர்க, என் கண்ணே;
        வையங் காவலர் வளம்கெழு திருநகர்,
        மையல் யானை அயாவுயிர்த் தன்ன
        நெய்யுலை சொரிந்த மையூன் ஓசை
        புதுக்கண் மாக்கள் செதுக்கண் ஆரப்
        பயந்தனை, மன்னால், முன்னே! இனியே
        பல்ஆ தழீஇய கல்லா வல்வில்
        உழைக்குரற் கூகை அழைப்ப ஆட்டி,
        நாகுமுலை அன்ன நறும்பூங் கரந்தை
        விரகுஅறி யாளர் மரபிற் சூட்ட,
        நிரைஇவண் தந்து, நடுகல் ஆகிய
        வென்வேல் விடலை இன்மையின் புலம்பிக்,
        கொய்ம்மழித் தலையடு கைம்மையுறக் கலங்கிய
        கழிகலம் மகடூஉப் போல
        புல்என் றனையால், பல்அணி இழந்தே.


        262. தன்னினும் பெருஞ் சாயலரே!
        பாடியவர்: மதுரைப் பேராலவாயர்
        திணை: வெட்சி துறை: உண்டாட்டு (தலை தோற்றமுமாம்)


        நறவும் தொடுமின் ; விடையும் வீழ்மின்;
        பாசுவல் இட்ட புன்காற் பந்தர்ப்
        புனல்தரும் இளமணல் நிறையப் பெய்ம்மின்-
        ஒன்னார் முன்னிலை முருக்கிப், பின்நின்று;
        நிரையோடு வரூஉம் என்னைக்கு
        உழையோர் தன்னினும் பெருஞ்சா யலரே.


        263. களிற்றடி போன்ற பறை!
        பாடியவர்
        பாடப்பாட்டோர்
        திணை: கரந்தை துறை: கையறுநிலை


        பெருங்களிற்று அடியின் தோன்றும் ஒருகண்
        இரும்பறை இரவல ! சேறி ஆயின்,
        தொழாதனை கழிதல் ஓம்புமதி; வழாது,
        வண்டுமேம் படூஉம், இவ் வறநிலை யாறே-
        பல்லாத் திரள்நிரை பெயர்தரப் பெயர்தந்து,
        கல்லா இளையர் நீங்க நீங்கான்,
        வில்லுமிழ் கடுங்கணை மூழ்கக்,
        கொல்புனல் சிறையின் விலங்கியோன் கல்லே.


        264. இன்றும் வருங்கொல்!
        பாடியவர்: உறையூர் இளம்பொன் வாணிகனார்
        திணை: கரந்தை துறை: கையறுநிலை


        பரலுடை மருங்கிற் பதுக்கை சேர்த்தி,
        மரல்வகுந்து தொடுத்த செம்பூங் கண்ணியடு,
        அணிமயிற் பீலி சூட்டிப், பெயர்பொறித்து
        இனிநட் டனரே! கல்லும் ; கன்றொடு
        கறவை தந்து பகைவர் ஓட்டிய
        நெடுந்தகை கழிந்தமை அறியாது
        இன்றும் வருங்கொல், பாணரது கடும்பே?


        265. வென்றியும் நின்னோடு செலவே!
        பாடியவர்: சோணாட்டு முகையலூர்ச் சிறுகருந்தும்பியார்
        திணை: கரந்தை துறை: கையறுநிலை


        ஊர்நனி இறந்த பார்முதிர் பறந்தலை,
        ஓங்குநிலை வேங்கை ஒள்ளிணர் நறுவீப்
        போந்தை அம் தோட்டின் புனைந்தனர் தொடுத்துப்,
        பல்ஆன் கோவலர் படலை சூட்டக்,
        கல்ஆ யினையே-கடுமான் தோன்றல்!
        வான்ஏறு புரையும்நின் தாள்நிழல் வாழ்க்கைப்
        பரிசிலர் செல்வம் அன்றியும் ! விரிதார்க்
        கடும்பகட்டு யானை வேந்தர்
        ஒடுங்க வென்றியும், நின்னொடு செலவே.


        266. அறிவுகெட நின்ற வறுமை!
        பாடியவர்: பெருங்குன்றூர் கிழார்.
        பாடப்பட்டோன்: சோழன் உருவப்ப·றேர் இளஞ்சேட் சென்னி.
        திணை: பாடாண். துறை: பரிசில் கடாநிலை


        பயங்கெழு மாமழை பெய்யாது மாறிக்,
        கயங்களி முளியும் கோடை ஆயினும்,
        புழற்கால் ஆம்பல் அகலடை நீழல்
        கதிர்கோட்டு நந்தின் கரிமுக ஏற்றை
        நாகுஇள வளையடு பகல்மணம் புகூஉம்
        நீர்திகழ் கழனி நாடுகெழு பெருவிறல்!
        வான்தோய் நீள்குடை, வயமான் சென்னி!
        சான்றோர் இருந்த அவையத்து உற்றோன்,
        ஆசாகு என்னும் பூசல்போல,
        வல்லே களைமதி அத்தை- உள்ளிய
        விருந்துகண்டு ஒளிக்கும் திருந்தா வாழ்க்கைப்,
        பொறிப்புணர் உடம்பில் தோன்றிஎன்
        அறிவுகெட நின்ற நல்கூர் மையே!


        267- 268 கிடைத்தில


        269. கருங்கை வாள் அதுவோ!
        பாடியவர்: ஔவையார்
        திணை: வெட்சி துறை: உண்டாட்டு


        குயில்வாய் அன்ன கூர்முகை அதிரல்
        பயிலாது அல்கிய பல்காழ் மாலை,
        மையிரும் பித்தை பொலியச் சூட்டிப்,
        புத்தகல் கொண்ட புலிக்கண் வெப்பர்
        ஒன்றுஇரு முறையிருந்து உண்ட பின்றை,
        உவலைக் கண்ணித் துடியன் வந்தெனப்
        பிழிமகிழ் வல்சி வேண்ட, மற்றிது
        கொள்ளாய் என்ப, கள்ளின் வாழ்த்திக்
        கரந்தை நீடிய அறிந்துமாறு செருவின்
        பல்லான் இனநிரை தழீஇய வில்லோர்க்,
        கொடுஞ்சிறைக் க்ரூஉப்பருந்து ஆர்ப்பத்,
        தடிந்துமாறு பெயர்த்தது, இக் கருங்கை வாளே.


        270. ஆண்மையோன் திறன்!
        பாடியவர்: கழாத்தலையார்
        திணை: கரந்தை துறை: கையறுநிலை


        பன்மீன் இமைக்கும் மாக விசும்பின்
        இரங்கு முரசின், இனம்சால் யானை,
        நிலந்தவ உருட்டிய நேமி யோரும்
        சமங்கண் கூடித் தாம்வேட் பவ்வே-
        நறுவிரை துறந்த நாறா நரைத்தலைச்
        சிறுவர் தாயே! பேரிற் பெண்டே!
        நோகோ யானே ; நோக்குமதி நீயே;
        மறப்படை நுவலும் அரிக்குரல் தண்ணுமை
        இன்னிசை கேட்ட துன்னரும் மறவர்
        வென்றிதரு வேட்கையர், மன்றம் கொண்மார்,
        பேரமர் உழந்த வெருவரு பறந்தலை.
        விழுநவி பாய்ந்த மரத்தின்,
        வாண்மிசைக் கிடந்த ஆண்மையோன் திறத்தே.


        271. மைந்தன் மலைந்த மாறே!
        பாடியவர்: வெறி பாடிய காமக்கண்ணியார்.
        திணை: நொட்சி. துறை: செருவிடை வீழ்தல்.


        நீரறவு அறியா நிலமுதற் கலந்த
        கருங்குரல் நொச்சிக் கண்ணார் குரூஉத்தழை,
        மெல்இழை மகளிர் ஐதகல் அல்குல்,
        தொடலை ஆகவும் கண்டனம் ; இனியே,
        வெருவரு குருதியடு மயங்கி, உருவுகரந்து,
        ஒறுவாய்ப் பட்ட தெரியல் ஊன்செத்துப்,
        பருந்துகொண்டு உகப்பயாம் கண்டனம்
        மறம்புகல் மைந்தன் மலைந்த மாறே!


        272. கிழமையும் நினதே!
        பாடியவர்: மோசிசாத்தனார்
        திணை: நொட்சி துறை: செருவிடை வீழ்தல்


        மணிதுணர்ந் தன்ன மாக்குரல் நொச்சி!
        போதுவிரி பன்மர னுள்ளும் சிறந்த
        காதல் நன்மரம் நீ; நிழற் றிசினே!
        கடியுடை வியன்நகர்க் காண்வரப் பொலிந்த
        தொடியுடை மகளிர் அல்குலும் கிடத்தி;
        காப்புடைப் புரிசை புக்குமாறு அழித்தலின்,
        ஊர்ப்புறம் கொடாஅ நெடுந்தகை
        பீடுகெழு சென்னிக் கிழமையும் நினதே.


        273. கூடல் பெருமரம்!
        பாடியவர்: எருமை வெளியனார்
        திணை: தும்பை துறை: குதிரை மறம்


        மாவா ராதே ; மாவா ராதே ;
        எல்லார் மாவும் வந்தன ; எம்இல்,
        புல்லுளைக் குடுமிப் புதல்வற் றந்த
        செல்வன் ஊரும் மாவா ராதே-
        இருபேர் யாற்ற ஒருபெருங் கூடல்
        விலங்கிடு பெருமரம் போல,
        உலந்தன்று கொல் ; அவன் மலைந்த மாவே?


        274. நீலக் கச்சை!
        பாடியவர்: உலோச்சனார்
        திணை: தும்பை துறை: எருமை மறம்


        நீலக் கச்சைப் பூவார் ஆடைப்,
        பீலிக் கண்ணிப் பெருந்தகை மறவன்
        மேல்வரும் களிற்றொடு வேல்துரந்து ; இனியே,
        தன்னும் துரக்குவன் போலும்-ஒன்னலர்
        எ·குடை வலத்தர் மாவொடு பரத்தரக்,
        கையின் வாங்கித் தழீஇ,
        மொய்ம்பின் ஊக்கி, மெய்க்கொண் டனனே;


        275. தன் தோழற்கு வருமே!
        பாடியவர்: ஒரூஉத்தனார்
        திணை: தும்பை துறை: எருமை மறம்


        கோட்டம் கண்ணியும், கொடுந்திரை ஆடையும்,
        வேட்டது சொல்லி வேந்தனைத் தொடுத்தலும்,
        ஒத்தன்று மாதோ, இவற்கே : செற்றிய
        திணிநிலை அலறக் கூவை போழ்ந்து , தன்
        வடிமாண் எ·கம் கடிமுகத்து ஏந்தி,
        “ஓம்புமின், ஓம்புமின், இவண்!’ ஓம்பாது
        தொடர்கொள் யானையின் குடர்கால் தட்பக்,
        கன்றுஅமர் கறவை மான ;
        முன்சமத்து எதிர்ந்ததன் தோழற்கு வருமே.


        276. குடப்பால் சில்லுறை!
        பாடியவர்: மாதுரைப் பூதன் இளநாகனார்
        திணை:தும்பை துறை: தானைநிலை


        நல்லுரை துறந்த நறைவெண் கூந்தல்,
        இருங்காழ் அன்ன திரங்குகண் வறுமுலைச்
        செம்முது பெண்டின் காதலஞ் சிறாஅன்,
        மடப்பால் ஆய்மகள் வள்உகிர்த் தெறித்த
        குடப்பால் சில்லுறை போலப்,
        படைக்குநோய் எல்லாம் தான்ஆ யினனே.


        277. சிதரினும் பலவே!
        பாடியவர்: பூங்கணுத்திரையார்
        திணை: தும்பை துறை: உவகைக் கலுழ்ச்சி


        மீன்உண் கொக்கின் தூவிஅன்ன
        வால்நரைக் கூந்தல் முதியோள் சிறுவன்
        களிறுஎறிந்து பட்டனன்’ என்னும் உவகை
        ஈன்ற ஞான்றினும் பெரிதே ; கண்ணீர்
        நோன்கழை துயல்வரும் வெதிரத்து
        வான்பெயத் தூங்கிய சிதரினும் பலவே.


        278. பெரிது உவந்தனளே!
        பாடியவர்: காக்கைபாடினியார் நச்செள்ளையார்
        திணை: தும்பை துறை: உவகைக் கலுழ்ச்சி


        “நரம்புஎழுந்து உலறிய நிரம்பா மென்தோள்
        முளரி மருங்கின், முதியோள் சிறுவன்
        படைஅழிந்து மாறினன்” என்று பலர் கூற,
        “மண்டுஅமர்க்கு உடைந்தனன் ஆயின், உண்டஎன்
        முலைஅறுத் திடுவென், யான்’ எனச் சினைஇக்,
        கொண்ட வாளடு படுபிணம் பெயராச்,
        செங்களம் துழவுவோள், சிதைந்துவே றாகிய
        படுமகன் கிடக்கை காணூஉ,
        ஈன்ற ஞான்றினும் பெரிதுஉவந் தனளே!


        279. செல்கென விடுமே!
        பாடியவர்: ஒக்கூர் மாசாத்தியார்
        திணை: வாகை துறை: மூதின் முல்லை


        கெடுக சிந்தை ; கடிதுஇவள் துணிவே;
        மூதின் மகளிர் ஆதல் தகுமே;
        மேல்நாள் உற்ற செருவிற்கு இவள்தன்னை,
        யானை எறிந்து, களத்துஒழிந் தன்னே;
        நெருநல் உற்ற செருவிற்கு இவள்கொழுநன்,
        பெருநிரை விலக்கி, ஆண்டுப்பட் டனனே;
        இன்றும் செருப்பறை கேட்டு, விருப்புற்று மயங்கி,
        வேல்கைக் கொடுத்து, வெளிதுவிரித்து உடீஇப்,
        பாறுமயிர்க் குடுமி எண்ணெய் நீவி,
        ஒருமகன் அல்லது இல்லோள்,
        ‘செருமுக நோக்கிச் செல்க’ என’ விடுமே!


        280. வழிநினைந்து இருத்தல் அரிதே!
        பாடியவர்: மாறோக்கத்து நப்பசலையார்
        திணை: பொதுவியல் துறை: ஆந்தப் பையுள்


        என்னை மார்பிற் புண்ணும் வெய்ய
        நடுநாள் வந்து தும்பியும் துவைக்கும்;
        நெடுநகர் வரைப்பின் விளக்கும் நில்லா;
        துஞ்சாக் கண்ணே துயிலும் வேட்கும்;
        அஞ்சுவரு குராஅல் குரலும் தூற்றும்;
        நெல்நீர் எறிந்து விரிச்சி ஓர்க்கும்
        செம்முது பெண்டின் சொல்லும் நிரம்பா;
        துடிய! பாண ! பாடுவல் விறலி!
        என்ஆ குவிர்கொல் ? அளியிர்; நுமக்கும்
        இவண் உறை வாழ்க்கையோ, அரிதே ! யானும்
        மண்ணுறு மழித்தலைத் , தெண்ணீர் வாரத்,
        தொன்றுதாம் உடுத்த அம்பகைத் தெரியல்
        சிறுவெள் ஆம்பல் அல்லி உண்ணும்
        கழிகல மகளிர் போல,
        வழிநினைந்து இருத்தல், அதனினும் அரிதே!


        281. நெடுந்தகை புண்ணே!
        பாடியவர்: அரிசில் கிழார்
        திணை: காஞ்சி துறை: பேய்க் காஞ்சி


        தீங்கனி இரவமொடு வேம்புமனைச் செரீஇ,
        வாங்குமருப்பு யாழொடு பல்இயம் கறங்கக்,
        கைபயப் பெயர்த்து மைஇழுது இழுகி;
        ஐயவி சிதறி, ஆம்பல் ஊதி,
        இசைமணி எறிந்து, காஞ்சி பாடி,
        நெடுநகர் வரைப்பின் கடிநறை புகைஇக்,
        காக்கம் வம்மோ-காதலந் தோழீ!
        வேந்துறு விழுமம் தாங்கிய
        பூம்பொறிக் கழற்கால் நெடுந்தகை புண்ணே!


        282. புலவர் வாயுளானே!
        பாடியவர்: பாலை பாடிய பெருங்கடுங்கோ.
        திணையும் துறையும் தெரிந்தில.


        எ·குஉளம் கழிய இருநில மருங்கின்
        அருங்கடன் இறுத்த பெருஞ்செ யாளனை,
        யாண்டுளனோ?’வென, வினவுதி ஆயின்,
        . . . . . . . . . . . .
        வருபடை தாங்கிக் கிளர்தார் அகலம்
        அருங்கடன் இறுமார் வயவர் எறிய,
        உடம்பும் தோன்றா உயிர்கெட் டன்றே,
        மலையுநர் மடங்கி மாறுஎதிர் கழியத்
        அலகை போகிச் சிதைந்து வேறு ஆகிய
        பலகை அல்லது, களத்துஒழி யதே;
        சேண்விளங்கு நல்லிசை நிறீஇ,
        நாநவில் புலவர் வாய் உளானே.


        283. அழும்பிலன் அடங்கான்!
        பாடியவர்: அடை நெடுங் கல்வியார்
        திணை: தும்பை துறை: பாண்பாட்டு (பாடாண் பாட்டும் ஆம்).


        ஒண்செங் குரலித் தண்கயம் கலங்கி,
        வாளை நீர்நாய் நாள்இரை பெறூஉப்
        பெறாஅ உறையரா வராஅலின் மயங்கி
        மாறுகொள் முதலையடு ஊழ்மாறு பெயரும்
        அழும்பிலன் அடங்கான் தகையும் என்றும்,
        வலம்புரி கோசர் அவைக்களத் தானும்,
        மன்றுள் என்பது கெட .. .. .. ¡னே பாங்கற்கு
        ஆர்சூழ் குவட்டின் வேல்நிறத்து இங்க,
        உயிர்புறப் படாஅ அளவைத் தெறுவரத்,
        தெற்றிப் பாவை திணிமணல் அயரும்,
        மென்தோள் மகளிர் நன்று புரப்ப,
        .. .. .. .. .. ண்ட பாசிலைக்
        கமழ்பூந் தும்பை நுதல் அசைத் தோனே.


        284. பெயர்புற நகுமே!
        பாடியவர்: ஓரம் போகியார்
        திணை: தும்பை துறை: பண்பாட்டு


        ‘வருகதில் வல்லே ; வருகதில் வல்’ என
        வேந்துவிடு விழுத்தூது ஆங்காங்கு இசைப்ப,
        நூலரி மாலை சூடிக் , காலின்,
        தமியன் வந்த மூதி லாளன்
        அருஞ்சமம் தாங்கி, முன்னின்று எறிந்த
        ஒருகை இரும்பிணத்து எயிறு மிறையாகத்
        திரிந்த வாய்வாள் திருத்தாத்,
        தனக்குஇரிந் தானைப் பெயர்புறம் நகுமே.


        285. தலைபணிந்து இறைஞ்சியோன்!
        பாடியவர்: அரிசில் கிழார்
        திணை: வாகை துறை: சால்பு முல்லை


        பாசறை யீரே ! பாசறை யீரே !
        துடியன் கையது வேலே ; அடிபுணர்
        வாங்குஇரு மருப்பின் தீந்தொடைச் சீறியாழ்ப்
        பாணன் கையது தோலே ; காண்வரக்
        கடுந்தெற்று மூடையின் .. .. ..
        வாடிய மாலை மலைந்த சென்னியன்;
        வேந்துதொழில் அயரும் அருந்தலைச் சுற்றமொடு
        நெடுநகர் வந்தென, விடுகணை மொசித்த
        மூரி வேண்டோள் .. .. .. .. ..
        சேறுபடு குருதிச் செம்மலுக் கோஒ!
        மாறுசெறு நெடுவேல் மார்புஉளம் போக;
        நிணம்பொதி கழலொடு நிலம் சேர்ந் தனனெ;
        அதுகண்டு, பரந்தோர் எல்லாம்-புகழத் தலைபணிந்து
        இறைஞ்சி யோனே, குருசில் ! _ பிணங்குகதிர்
        அலமரும் கழனித் தண்ணடை ஒழிய;
        இலம்பாடு ஒக்கல் தலைவற்குஓர்
        கரம்பைச் சீறூர் நல்கினன் எனவே.


        286. பலர்மீது நீட்டிய மண்டை!
        பாடியவர்: ஔவையார்
        திணை: கரந்தை துறை: வேத்தியல்


        வெள்ளை வெள்யாட்டுச் செச்சை போலத்
        தன்னோர் அன்ன இளையர் இருப்பப்,
        பலர்மீது நீட்டிய மண்டைஎன் சிறுவனைக்
        கால்வழி கட்டிலிற் கிடப்பித்,
        தூவெள் அறுவை போர்ப்பித் திலதே!


        287. காண்டிரோ வரவே!
        பாடியவர்: சாத்தந்தையார்
        திணை: கரந்தை துறை: நீண்மொழி


        துடி எறியும் புலைய!
        எறிகோல் கொள்ளும் இழிசின!
        கால மாரியின் அம்பு தைப்பினும்,
        வயல் கெண்டையின் வேல் பிறழினும்,
        பொலம்புனை ஓடை அண்ணல் யானை
        இலங்குவாள் மருப்பின் நுதிமடுத்து ஊன்றினும்,
        ஓடல் செல்லாப் பீடுடை யாளர்
        நெடுநீர்ப் பொய்கைப் பிறழிய வாளை
        நெல்லுடை நெடுநகர்க் கூட்டுமுதல் புரளும்,
        தண்ணடை பெறுதல் யாவது? படினே;
        மாசில் மகளிர் மன்றல் நன்றும்,
        உயர்நிலை உலகத்து, நுகர்ப; அதனால்
        வம்ப வேந்தன் தானை
        இம்பர் நின்றும் காண்டிரோ, வரவே!


        288. மொய்த்தன பருந்தே!
        பாடியவர்: கழாத்தலையார்
        திணை: தும்பை துறை: மூதின் முல்லை


        மண்கொள வரிந்த வைந்நுதி மறுப்பின்
        அண்ணல் நல்ஏறு இரண்டு உடன் மடுத்து,
        வென்றதன் பச்சை சீவாது போர்த்த
        திண்பிணி முரசம் இடைப்புலத்து இரங்க,
        ஆர்அமர் மயங்கிய ஞாட்பின், தெறுவர,
        நெடுவேல் பாய்ந்த நாணுடை நெஞ்சத்து,
        அருகுகை .. .. .. .. .. .. மன்ற
        குருதியடு துயல்வரும் மார்பின்
        முயக்கிடை ஈயாது மொய்த்தன, பருந்தே.


        289. ஆயும் உழவன்!
        பாடியவர்: கழாத்தலையார்.
        திணை, துறை. தெரிந்தில.


        ஈரச் செவ்வி உதவின ஆயினும்,
        பல்எருத் துள்ளும் நல் எருது நோக்கி,
        வீறுவீறு ஆயும் உழவன் போலப்,
        பீடுபெறு தொல்குடிப் பாடுபல தங்கிய
        மூதி லாளர் உள்ளும், காதலின்
        தனக்கு முகந்து ஏந்திய பசும்பொன் மண்டை,
        ‘இவற்கு ஈக !’ என்னும்; அதுவும்அன் றிசினே;
        கேட்டியோ வாழி_பாண! பாசறைப்,
        ‘பூக்கோள் இன்று’ என்று அறையும்
        மடிவாய்த் தண்ணுமை இழிசினன் குரலே?


        290. மறப்புகழ் நிறைந்தோன்!
        பாடியவர்: ஔவையார்
        திணை: கரந்தை துறை: குடிநிலையுரைத்தல்


        இவற்குஈந்து உண்மதி, கள்ளே; சினப்போர்
        இனக்களிற்று யானை_இயல்தேர்க் குருசில்!
        நுந்தை தந்தைக்கு இவன்தந்தை தந்தை,
        எடுத்துஎறி ஞாட்பின் இமையான், தச்சன்
        அடுத்துஎறி குறட்டின், நின்று மாய்ந் தனனே:
        மறப்புகழ் நிறைந்த மைந்தினோன் இவனும்,
        உறைப்புழி ஓலை போல
        மறைக்குவன்_ பெரும ! நிற் குறித்துவரு வேலே.


        291. மாலை மலைந்தனனே!
        பாடியவர்: நெடுங்கழுத்துப் பரணர்
        திணை: கரந்தை துறை: வேத்தியல்


        சிறாஅஅர் ! துடியர்! பாடுவல் மகாஅஅர்;
        தூவெள் அறுவை மாயோற் குறுகி
        இரும்புள் பூசல் ஓம்புமின்; யானும்,
        விளரிக் கொட்பின், வெண்ணரி கடிகுவென்;
        என்போற் பெருவிதுப்பு உறுக, வேந்தே_
        கொன்னும் சாதல் வெய்யோற்குத் தன்தலை!
        மணிமருள் மாலை சூட்டி, அவன் தலை
        ஒருகாழ் மாலை தான்மலைந் தனனே!


        292. சினவல் ஓம்புமின்!
        பாடியவர்: விரிச்சியூர் நன்னாகனார்
        திணை: வஞ்சி துறை: பெருஞ்சோற்று நிலை


        வேந்தற்கு ஏந்திய தீந்தண் நறவம்
        யாம்தனக்கு உறுமறை வளாவ, விலக்கி,
        வாய்வாள் பற்றி நின்றனென்’ என்று,
        சினவல் ஓம்புமின் சிறுபுல் லாளர்!
        ஈண்டே போல வேண்டுவன் ஆயின்,
        ‘என்முறை வருக’ என்னான், கம்மென
        எழுதரு பெரும்படை விலக்கி,
        ஆண்டு நிற்கும் ஆண்தகை யன்னே.


        293. பூவிலைப் பெண்டு!
        பாடியவர்: நொச்சி நியமங்கிழார்
        திணை: காஞ்சி துறை: பூக்கோட் காஞ்சி


        நிறப்புடைக்கு ஒல்கா யானை மேலோன்
        குறும்பர்க்கு எறியும் ஏவல் தண்ணுமை
        நாண்உடை மாக்கட்கு இரங்கும் ஆயின்,
        எம்மினும் பேர்எழில் இழந்து, வினை எனப்
        பிறர்மனை புகுவள் கொல்லோ?
        அளியள் தானே, பூவிலைப் பெண்டே!


        294. வம்மின் ஈங்கு!
        பாடியவர்: பெருந்தலைச் சாத்தனார்
        திணை: தும்பை துறை: தானை மறம்


        வெண்குடை மதியம் மேல்நிலாத் திகழ்தரக்;
        கண்கூடு இறுத்த கடல்மருள் பாசறைக்,
        குமரிப்படை தழீஇய கூற்றுவினை ஆடவர்
        தமர்பிறர் அறியா அமர்மயங்கு அழுவத்து,
        இறையும் பெயரும் தோற்றி,”நுமருள்
        நாள்முறை தபுத்தீர் வம்மின், ஈங்கு” எனப்
        போர்மலைந்து ஒருசிறை நிற்ப, யாவரும்
        அரவுஉமிழ் மணியின் குறுகார்;
        நிரைதார் மார்பின்நின் கேள்வனைப் பிறரே.


        295. ஊறிச் சுரந்தது!
        பாடியவர்: ஔவையார்
        திணை: தும்பை துறை: உவகைக் கலுழ்ச்சி


        கடல்கிளர்ந் தன்ன கட்டூர் நாப்பண்,
        வெந்துவாய் மடித்து வேல்தலைப் பெயரித்,
        தோடுஉகைத்து ‘எழுதரூஉ, துரந்துஎறி ஞாட்பின்,
        வருபடை போழ்ந்து வாய்ப்பட விலங்கி,
        இடைப்படை அழுவத்துச் சிதைந்து வேறாகிய,
        சிறப்புடை யாளன் மாண்புகண் டருவி,
        வாடுமலை ஊறிச் சுரந்தன
        ஓடாப் பூட்கை விடலை தாய்க்கே.


        296. நெடிது வந்தன்றால்!
        பாடியவர்: வெள்ளை மாளர்
        திணை: வாகை துறை: எறான் முல்லை


        வேம்புசினை ஒடிப்பவும், காஞ்சி பாடவும்,
        நெய்யுடைக் கையர் ஐயவி புகைப்பவும்,
        எல்லா மனையும் கல்லென் றவ்வே
        வெந்துஉடன்று எறிவான் கொல்லோ
        நெடிதுவந் தன்றால் நெடுந்தகை தேரே?


        297. தண்ணடை பெறுதல்!
        பாடினோர் பாடப்பட்டோன் : பெயர்கள் தெரிந்தில.
        திணை: வெட்சி துறை: இண்டாட்டு


        பெருநீர் மேவல் தண்ணடை எருமை
        இருமருப்பு உறழும் நெடுமாண் நெற்றின்
        பைம்பயறு உதிர்த்த கோதின் கோல்அணைக்,
        கன்றுடை மரையாத் துஞ்சும் சீறூர்க்
        கோள்இவண் வேண்டேம், புரவே; நார்அரி
        நனைமுதிர் சாடிநறவின் வாழ்த்தித்,
        துறைநனி கெழீஇக் கம்புள் ஈனும்
        தண்ணடை பெறுதலும் உரித்தே, வைந்நுதி
        நெடுவேல் பாய்ந்த மார்பின்,
        மடல்வன் போந்தையின், நிற்கு மோர்க்கே.


  298. கலங்கல் தருமே!


        எமக்கே கலங்கல் தருமே தானே
        தேறல் உண்ணும் மன்னே : நன்றும்
        இன்னான் மன்ற வேந்தே; இனியே_
        நேரார் ஆரெயில் முற்றி,
        வாய் மடித்து உரறி,’ நீ முந்து? என் னானே.


        299. கலம் தொடா மகளிர்!
        பாடியவர்: பொன் முடியார்
        திணை: நொச்சி துறை: குதிரை மறம்


        பருத்தி வேலிச் சீறூர் மன்னன்
        உழுத்துஅதர் உண்ட ஓய்நடைப் புரவி,
        கடல்மண்டு தோணியின், படைமுகம் போழ_
        நெய்ம்மிதி அருந்திய, கொய்சுவல் எருத்தின்,
        தண்ணடை மன்னர், தாருடைப் புரவி,
        அணங்குஉடை முருகன் கோட்டத்துக்
        கலம்தொடா மகளிரின், இகழ்ந்துநின் றவ்வே.


        300. எல்லை எறிந்தோன் தம்பி!
        பாடியவர்: அரிசில் கிழார்
        திணை: தும்பை துறை: தானைமறம்


        ‘தோல்தா; தோல்தா’ என்றி ; தோலொடு
        துறுகல் மறையினும் உய்குவை போலாய்;
        நெருநல் எல்லைநீ எறிந்தோன் தம்பி,
        அகல்பெய் குன்றியின் சுழலும் கண்ணன்,
        பேரூர் அட்ட கள்ளிற்கு
        ஓர் இல் கோயின் தேருமால் நின்னே.


        301. அறிந்தோர் யார்?
        பாடியவர்: ஆவூர் மூலங்கிழார்
        திணை: தும்பை துறை : தானை மறம்


        பல் சான்றீரே ! பல் சான்றீரே!
        குமரி மகளிர் கூந்தல் புரைய,
        அமரின் இட்ட அருமுள் வேலிக்
        கல்லென் பாசறைப் பல்சான் றீரே!
        முரசுமுழங்கு தானைநும் அரசும் ஓம்புமின்;
        ஒளிறு ஏந்து ,மருப்பின்நும் களிறும் போற்றுமின்!
        எனைநாள் தங்கும்நும் போரே, அனைநாள்
        எறியர் எறிதல் யாவணது? எறிந்தோர்
        எதிர்சென்று எறிதலும் செல்லான்; அதனால்
        அறிந்தோர் யார், அவன் கண்ணிய பொருளே!
        ‘பலம்’ என்று இகழ்தல் ஓம்புமின்! உதுக்காண்
        நிலன்அளப் பன்ன நில்லாக் குறுநெறி,
        வண்பரிப் புரவிப் பண்புபா ராட்டி,
        எல்லிடைப் படர்தந் தோனே ; கல்லென
        வேந்தூர் யானைக்கு அல்லது,
        ஏந்துவன் போலான், தன் இலங்கிலை வேலே!


        302. வேலின் அட்ட களிறு?
        பாடியவர்: வெறிபாடிய காமக் கண்ணியார் (காமக் கணியார் எனவும் பாடம்).
        திணை: தும்பை துறை : குதிரை மறம்


        வெடிவேய் கொள்வது போல ஓடித்
        தாவுபு உகளும், மாவே; பூவே,
        விளங்கிழை மகளிர் கூந்தற் கொண்ட;
        நரந்தப் பல்காழ்க் கோதை சுற்றிய
        ஐதுஅமை பாணி வணர்கோட்டுச் சீறியாழ்க்
        கைவார் நரம்பின் பாணர்க்கு ஒக்கிய,
        நிரம்பா இயல்பின் கரம்பைச் சீறூர்;
        நோக்கினர்ச் செகுக்கும் காளை ஊக்கி,
        வேலின் அட்ட களிறு பெயர்த்து எண்ணின்,
        விண்ணிவர் விசும்பின் மீனும்,
        தண்பெயல் உறையும், உறையாற் றாவே.


        303. மடப்பிடி புலம்ப எறிந்தான்!
        பாடியவர்: எருமை வெளியனார்
        திணை: தும்பை துறை : குதிரை மறம்


        நிலம்பிறக் கிடுவது போலக் குளம்பு குடையூஉ
        உள்ளம் அழிக்கும் கொட்பின் மான்மேல்
        எள்ளுநர்ச் செகுக்கும் காளை கூர்த்த
        வெந்திறல் எ·கம் நெஞ்சுவடு விளைப்ப
        ஆட்டிக் காணிய வருமே; நெருநை,
        உரைசால் சிறப்பின் வேந்தர் முன்னர்க்,
        கரைபொரு முந்நீர்த் திமிலின் போழ்ந்து, அவர்
        கயந்தலை மடப்பிடி புலம்ப,
        இலங்கு மருப்பு யானை எறிந்த எற்கே.


        304. எம்முன் தப்பியோன்!
        பாடியவர்: அரிசில்கிழார்
        திணை: தும்பை துறை : குதிரை மறம்


        கொடுங்குழை மகளிர் கோதை சூட்டி,
        நடுங்குபனிக் களைஇயர் நாரரி பருகி,
        வளிதொழில் ஒழிக்கும் வண்பரிப் புரவி
        பண்ணற்கு விரைதி, நீயே;’நெருநை
        எம்முன் தப்பியோன் தம்பியடு, ஓராங்கு
        நாளைச் செய்குவென் அமர்’ எனக் கூறிப்,
        புன்வயிறு அருத்தலும் செல்லான், வன்மான்
        கடவும் என்ப, பெரிதே; அது கேட்டு,
        வலம்படு முரசின் வெல்போர் வேந்தன்
        இலங்கு இரும் பாசறை நடுங்கின்று;
        ‘இரண்டா காது அவன் கூறியது’ எனவே.


        305. சொல்லோ சிலவே!
        பாடியவர்: மதுரை வேளாசான்
        திணை: வாகை துறை : பார்ப்பன வாகை


        வயலைக் கொடியின் வாடிய மருங்கின்,
        உயவல் ஊர்திப் , பயலைப் பார்ப்பான்
        எல்லி வந்து நில்லாது புக்குச்,
        சொல்லிய சொல்லோ சிலவே; அதற்கே
        ஏணியும் சீப்பும் மாற்றி,
        மாண்வினை யானையும் மணிகளைந் தனவே.


        306. ஒண்ணுதல் அரிவை!
        பாடியவர்: அள்ளூர் நன் முல்லையார்
        திணை: வாகை துறை : மூதின் முல்லை


        களிறுபொரக் கலங்கு, கழன்முள் வேலி,
        அரிதுஉண் கூவல், அங்குடிச் சீறூர்
        ஒலிமென் கூந்தல் ஒண்ணுதல் அரிவை
        நடுகல் கைதொழுது பரவும், ஒடியாது;
        விருந்து எதிர் பெறுகதில் யானே; என்ஐயும்
        ஒ .. .. .. .. .. .. வேந்தனொடு,
        நாடுதரு விழுப்பகை எய்துக எனவே.


        307. யாண்டுளன் கொல்லோ!
        பாடியவர்: பெயர் புலனாகவில்லை
        திணை: தும்பை துறை : களிற்றுடனிலை


        ஆசாகு எந்தை யாண்டுளன் கொல்லோ?
        குன்றத்து அன்ன களிற்றொடு பட்டோன்;
        வம்பலன் போலத் தோன்றும்; உதுக்காண்;
        வேனல் வரி அணில் வாலத்து அன்ன;
        கான ஊகின் கழன்றுகு முதுவீ
        அரியல் வான்குழல் சுரியல் தங்க,
        நீரும் புல்லும் ஈயாது உமணர்
        யாரும்இல் ஒருசிறை முடத்தொடு துறந்த
        வாழா வான்பகடு ஏய்ப்பத், தெறுவர்
        பேருயிர் கொள்ளும் மாதோ; அதுகண்டு,
        வெஞ்சின யானை வேந்தனும், ‘ இக்களத்து
        எஞ்சலின் சிறந்தது பிறிதொன்று இல்’ எனப்,
        பண் கொளற்கு அருமை நோக்கி,
        நெஞ்சற வீழ்ந்த புரைமை யோனே.


        308. நாணின மடப்பிடி!
        பாடியவர்: கோவூர் கிழார்
        திணை: வாகை துறை : மூதின் முல்லை


        பொன்வார்ந் தன்ன புரியடங்கு நரம்பின்,
        மின்நேர் பச்சை, மிஞிற்றுக்குரற் சீறியாழ்
        நன்மை நிறைந்த நயவரு பாண!
        சீறூர் மன்னன் சிறியிலை எ·கம்
        வேந்துஊர் யானை ஏந்துமுகத் ததுவே;
        வேந்துஉடன்று எறிந்த வேலே, என்னை
        சார்ந்தார் அகலம் உளம்கழிந் தன்றே;
        உளங்கழி சுடர்ப்படை ஏந்தி, நம் பெருவிறல்
        ஓச்சினன் துரந்த காலை, மற்றவன்
        புன்தலை மடப்பிடி நாணக்,
        குஞ்சரம் எல்லாம் புறக்கொடுத் தனவே.


        309. என்னைகண் அதுவே!
        பாடியவர்: மதுரை இளங்கண்ணிக் கௌசிகனார்
        திணை: தும்பை துறை : நூழிலாட்டு


        இரும்புமுகம் சிதைய நூறி, ஒன்னார்
        இருஞ்சமம் கடத்தல் ஏனோர்க்கும் எளிதே;
        நல்லரா உறையும் புற்றம் போலவும்,
        கொல்ஏறு திரிதரு மன்றம் போலவும்,
        மாற்றருந் துப்பின் மாற்றோர், ‘பாசறை
        உளன்’ என வெரூஉம் ஓர்ஒளி
        வலன்உயர் நெடுவேல் என்னைகண் ணதுவே.


        310. உரவோர் மகனே!
        பாடியவர்: பொன்முடியார்
        திணை: தும்பை துறை : நூழிலாட்டு


        பால்கொண்டு மடுப்பவும் உண்ணான் ஆகலின்,
        செறாஅது ஓச்சிய சிறுகோல் அஞ்சியடு,
        உயவொடு வருந்தும் மன்னே! இனியே
        புகர்நிறங் கொண்ட களிறட்டு ஆனான்,
        முன்நாள் வீழ்ந்த உரவோர் மகனே,
        உன்னிலன் என்னும், புண்ஒன்று அம்பு_
        மான்உளை அன்ன குடுமித்
        தோல்மிசைக் கிடந்த புல்அண லோனே.


        311. சால்பு உடையோனே!
        பாடியவர்: ஔவையார்
        திணை: தும்பை துறை : பாண் பாட்டு


        களர்ப்படு கூவல் தோண்டி, நாளும்,
        புலைத்தி கழீஇய தூவெள் அறுவை;
        தாதுஎரு மறுகின் மாசுண இருந்து,
        பலர்குறை செய்த மலர்த்தார் அண்ணற்கு
        ஒருவரும் இல்லை மாதோ , செருவத்துச்;
        சிறப்புடைச் செங்கண் புகைய, வோர்
        தோல்கொண்டு மறைக்கும் சால்புடை யோனே.


        312. காளைக்குக் கடனே!


        ஈன்று புறந்தருதல் என்தலைக் கடனே;
        சான்றோன் ஆக்குதல் தந்தைக்குக் கடனே;
        வேல்வடித்துக் கொடுத்தல் கொல்லற்குக் கடனே;
        நன்னடை நல்கல் வேந்தற்குக் கடனே;
        ஒளிறுவாள் அருஞ்சமம் முருக்கிக்,
        களிறுஎறிந்து பெயர்தல் காளைக்குக் கடனே.


        313. வேண்டினும் கடவன்!
        பாடியவர்: மாங்குடி மருதனார்
        திணை: வாகை துறை : வல்லான் முல்லை


        அத்தம் நண்ணிய நாடுகெழு பெருவிறல்
        கைப்பொருள் யாதொன்றும் இலனே; நச்சிக்
        காணிய சென்ற இரவன் மாக்கள்
        களிறொடு நெடுந்தேர் வேண்டினும், கடவ;
        உப்பொய் சாகாட்டு உமணர் காட்ட
        கழிமுரி குன்றத்து அற்றே,
        எள் அமைவு இன்று, அவன் உள்ளிய பொருளே.


        314. மனைக்கு விளக்கு!
        பாடியவர்: ஐயூர் முடவனார்
        திணை: வாகை துறை : வல்லான் முல்லை


        மனைக்கு விளக்காகிய வாள்நுதல் கணவன்,
        முனைக்கு வரம்பாகிய வென்வேல் நெடுந்தகை,
        நடுகல் பிறங்கிய உவல்இடு பறந்தலைப்,
        புன்காழ் நெல்லி வன்புலச் சீறூர்க்
        குடியும் மன்னுந் தானே; கொடியெடுத்து
        நிறையழிந்து எழுதரு தானைக்குச்
        சிறையும் தானே_ தன் இறைவிழு முறினே.


        315. இல்லிறைச் செரீஇய ஞெலிகோல்!
        பாடியவர்: ஔவையார். பாடப்பட்டோன்: அதியமான் நெடுமான் அஞ்சி.
        திணை: வாகை. துறை : வல்லான் முல்லை.


        உடையன் ஆயின் உண்ணவும் வல்லன்;
        கடவர் மீதும் இரப்போர்க்கு ஈயும்;
        மடவர் மகிழ்துணை; நெடுமான் அஞ்சி;
        இல்லிறைச் செரீஇய ஞெலிகோல் போலத்,
        தோன்றாது இருக்கவும் வல்லன்; மற்றதன்
        கான்றுபடு கனைஎரி போலத்,
        தோன்றவும் வல்லன்_ தான் தோன்றுங் காலே.


        316. சீறியாழ் பனையம்!
        பாடியவர்: மதுரைக் கள்ளிற் கடையத்தன் வெண்ணாகனார்
        திணை: வாகை துறை : வல்லாண் முல்லை


        கள்ளின் வாழ்த்திக், கள்ளின் வாழ்த்திக்,
        காட்டொடு மிடைந்த சீயா முன்றில்,
        நாட்செருக்கு அனந்தர்த் துஞ்சு வோனே!
        அவன் எம் இறைவன்; யாம்அவன் பாணர்;
        நெருநை வந்த விருந்திற்கு மற்றுத் தன்
        இரும்புடைப் பழவாள் வைத்தனன்; இன்றுஇக்
        கருங்கோட்டுச் சீறியாழ் பணையம்; இதுகொண்டு
        ஈவது இலாளன் என்னாது, நீயும்;
        வள்ளி மருங்குல் வயங்குஇழை அணியக்,
        கள்ளுடைக் கலத்தேம் யாம்மகிழ் தூங்கச்,
        சென்று வாய் சிவந்துமேல் வருக_
        சிறுகண் யானை வேந்து விழுமுறவே.


        317. யாதுண்டாயினும் கொடுமின்!
        பாடியவர்: மவேம்ப்ற்றூர்க் குமரனார்
        திணை: வாகை துறை : வல்லாண் முல்லை


        வென்வேல் .. .. .. .. .. .. நது
        முன்றில் கிடந்த பெருங்களி யாளற்கு
        அதளுண் டாயினும், பாய்உண்டு ஆயினும்,
        யாதுண்டு ஆயினும், கொடுமின் வல்லே;
        வேட்கை மீளப .. .. .. .. .. ..
        .. .. .. .. கும், எமக்கும், பிறர்க்கும்,
        யார்க்கும், ஈய்ந்து, துயில்ஏற் பினனே.


        318. பெடையடு வதியும்!
        பாடியவர்: பெருங்குன்றூர் கிழார்
        திணை: வாகை துறை : வல்லாண் முல்லை


        கொய்யடகு வாடத், தருவிறகு உணங்க,
        மயில்அம் சாயல் மாஅ யோளடு
        பசித்தன்று அம்ம, பெருந்தகை ஊரே_
        மனைஉறை குரீஇக் கறையணற் சேவல்,
        பாணர் நரம்பின் சுகிரொடு, வயமான்
        குரல்செய் பீலியின் இழைத்த குடம்பைப்,
        பெருஞ்செய் நெல்லின் அரிசி ஆர்ந்து, தன்
        புன்புறப் பெடையடு வதியும்
        யாணர்த்து ஆகும்_வேந்துவிழு முறினே.


        319. முயல் சுட்டவாயினும் தருவோம்!
        பாடியவர்: ஆலங்குடி வங்கனார்
        திணை: வாகை துறை : வல்லாண் முல்லை


        பூவற் படுவிற் கூவல் தோண்டிய
        செங்கண் சின்னீர் பெய்த சீறில்
        முன்றில் இருந்த முதுவாய்ச் சாடி,
        யாம் க·டு உண்டென, வறிது மாசின்று;
        படலை முன்றிற் சிறுதினை உணங்கல்
        புறவும் இதலும் அறவும் உண்கெனப்
        பெய்தற்கு எல்லின்று பொழுதே; அதனால்,
        முயல்சுட்ட வாயினும் தருகுவேம்; புகுதந்து
        ஈங்குஇருந் தீமோ முதுவாய்ப் பாண!
        கொடுங்கோட்டு ஆமான் நடுங்குதலைக் குழவி
        புன்றலைச் சிறாஅர் கன்றெனப் பூட்டும்
        சீறூர் மன்னன் நெருநை ஞாங்கர்,
        வேந்துவிடு தொழிலொடு சென்றனன்; வந்து, நின்
        பாடினி மாலை யணிய,
        வாடாத் தாமரை சூட்டுவன் நினக்கே.


        320. கண்ட மனையோள்!
        பாடியவர்: வீரை வெளியனார்
        திணை: வாகை துறை : வல்லாண் முல்லை


        முன்றில் முஞ்ஞையடு முசுண்டை பம்பிப்,
        பந்தர் வேண்டாப் பலர்தூங்கு நீழல்,
        கைம்மான் வேட்டுவன் கனைதுயில் மடிந்தெனப்,
        பார்வை மடப்பிணை தழீஇப், பிறிதோர்
        தீர்தொழில் தனிக்கலை திளைத்துவிளை யாட,
        இன்புறு புணர்நிலை கண்ட மனையோள்
        கணவன் எழுதலும் அஞ்சிக், கலையே
        பிணைவயின் தீர்தலும் அஞ்சி, யாவதும்,
        இவ்வழங் காமையின், கல்லென ஒலித்து,
        மான்அதட் பெய்த உணங்குதினை வல்சி
        கானக் கோழியடு இதல்கவர்ந்து உண்டென,
        ஆர நெருப்பின், ஆரல் நாறத்
        தடிவுஆர்ந் திட்ட முழுவள் ளூரம்
        இரும்பேர் ஒக்கலொடு ஒருங்குஇனிது அருந்தித்,
        தங்கினை சென்மோ, பாண! தங்காது,
        வேந்துதரு விழுக்கூழ் பரிசிலர்க்கு என்றும்
        அருகாது ஈயும் வண்மை
        உரைசால் நெடுந்தகை ஓம்பும் ஊரே.


        321. வன்புல வைப்பினது!
        பாடியவர்: உறையூர் மருத்துவன் தாமோதரனார்
        திணை: வாகை துறை : வல்லாண் முல்லை


        பொறிப்புறப் பூழின் போர்வல் சேவல்
        மேந்தோல் களைந்த தீங்கொள் வெள்ளெள்
        சுளகிடை உணங்கல் செவ்வி கொண்டு உடன்
        வேனிற் கோங்கின் பூம்பொகுட் டன்ன
        குடந்தைஅம் செவிய கோட்டெலி யாட்டக்,
        கலிஆர் வரகின் பிறங்குபீள் ஒளிக்கும்,
        வன்புல வைப்பி னதுவே_சென்று
        தின்பழம் பசீஇ.. .. .. ..ன்னோ, பாண!
        வாள்வடு விளங்கிய சென்னிச்
        செருவெங் குருசில் ஓம்பும் ஊரே.


        322. கண்படை ஈயான்!
        பாடியவர்: ஆவூர்கிழார்
        திணை: வாகை துறை : வல்லாண் முல்லை


        உழுதூர் காளை ஊழ்கோடு அன்ன
        கவைமுள் கள்ளிப் பொரிஅரைப் பொருந்திப்,
        புதுவரகு அரிகால் கருப்பை பார்க்கும்
        புன்தலைச் சிறாஅர் வில்லெடுத்து ஆர்ப்பின்,
        பெருங்கண் குறுமுயல் கருங்கலன் உடைய
        மன்றிற் பாயும் வன்புலத் ததுவே;
        கரும்பின் எந்திரம் சிலைப்பின், அயலது,
        இருஞ்சுவல் வாளை பிறழும் ஆங்கண்,
        தண்பணை யாளும் வேந்தர்க்குக்
        கண்படை ஈயா வேலோன் ஊரே.


        323. உள்ளியது சுரக்கும் ஈகை!
        பாடியவர் பாடப்பட்டோர் : பெயர்கள் தெரிந்தில.
        திணை: வாகை. துறை : வல்லாண் முல்லை.


        புலிப்பாற் பட்ட ஆமான் குழவிக்குச்
        சினங்கழி மூதாக் கன்றுமடுத்து ஊட்டும்
        கா .. .. .. .. .. .. .. .. .. க்கு
        உள்ளியது சுரக்கும் ஓம்பா ஈகை,
        வெள்வேல் ஆவம்ஆயின், ஒள் வாள்
        கறையடி யானைக்கு அல்லது
        உறைகழிப் பறியா,வேலோன் ஊரே.


        324. உலந்துழி உலக்கும்!
        பாடியவர்: ஆலத்தூர் கிழார்
        திணை: வாகை துறை : வல்லாண் முல்லை


        வெருக்கு விடையன்ன வெருள்நோக்குக் கயந்தலைப்
        புள்ளூன் தின்ற புலவுநாறு கயவாய்,
        வெள்வாய் வேட்டுவர் வீழ்துணை மகாஅர்
        சிறியிலை உடையின் சுரையுடை வால்முள்
        ஊக நுண்கோற் செறித்த அம்பின்,
        வலாஅர் வல்வில் குலாவரக் கோலிப்,
        பருத்தி வேலிக் கருப்பை பார்க்கும்
        புன்புலம் தழீஇய அங்குடிச் சீறூர்க்,
        குமிழ்உண் வெள்ளைப் பகுவாய் பெயர்த்த
        வெண்வாழ் தாய வண்காற் பந்தர்,
        இடையன் பொத்திய சிறுதீ விளக்கத்துப்,
        பாணரொடு இருந்த நாணுடை நெடுந்தகை,
        வலம்படு தானை வேந்தற்கு
        உலந்துழி உலக்கும் நெஞ்சறி துணையே.


        325. வேந்து தலைவரினும் தாங்கம்!
        பாடியவர்: உறையூர் முதுகண்ணன் சாத்தனார்
        திணை: வாகை துறை : வல்லாண் முல்லை


        களிறுநீ றாடிய விடுநில மருங்கின்,
        வம்பப் பெரும்பெயல் வரைந்துசொரிந்து இறந்தெனக்,
        குழிகொள் சின்னீர் குராஅல் உண்டலின்,
        செறுகிளைத் திட்ட கலுழ்கண் ஊறல்
        முறையன் உண்ணும் நிறையா வாழ்க்கை,
        முளவுமாத் தொலைச்சிய முழுச்சொல்-ஆடவர்
        உடும்பிழுது அறுத்த ஒடுங்காழ்ப் படலைச்
        சீறில் முன்றில் கூறுசெய் திடுமார்,
        கொள்ளி வைத்த கொழுநிண நாற்றம்
        மறுகுடன் கமழும் மதுகை மன்றத்து,
        அலந்தலை இரத்தி அலங்குபடு நீழல்,
        கயந்தலைச் சிறாஅர் கணைவிளை யாடும்
        அருமிளை இருக்கை யதுவே-வென்வேல்ஊரே.


        326. பருத்திப் பெண்டின் சிறு தீ!
        பாடியவர்: தங்கால் பொற்கொல்லன் வெண்ணாகனார்
        திணை: வாகை துறை : மூதின் முல்லை


        ஊர்முது வேலிப் பார்நடை வெருகின்
        இருட்பகை வெரீஇய நாகுஇளம் பேடை
        உயிர்நடுக் குற்றுப் புலாவிட் டரற்றச்,
        சிறையும் செற்றையும் புடையுநள் எழுந்த
        பருத்திப் பெண்டின் சிறுதீ விளக்கத்துக்,
        கலிர்ப்பூ நெற்றிச் சேவலின் தணியும்
        அருமிளை இருக்கை யதுவே -மனைவியும்,
        வேட்டச் சிறா அர் சேட்புலம் படராது,
        படமடைக் கொண்ட குறுந்தாள் உடும்பின்
        விழுக்குநிணம் பெய்த தயிர்க்கண் மிதவை
        யாணர் நல்லவை பாணரொடு, ஒராங்கு
        வருவிருந்து அயரும் விருப்பினள்; கிழவனும்
        அருஞ்சமம் ததையத் தாக்கிப், பெருஞ்சமத்து
        அண்ணல் யானை அணிந்த
        பொன்செய் ஓடைப் பெரும்பரி சிலனே.


        327. வரகின் குப்பை!
        பாடியவர்: பெயர் தெரிந்திலது
        திணை: வாகை துறை : மூதின் முல்லை


        எருது கால் உறாஅது, இளைஞர் கொன்ற
        சில்விளை வரகின் புல்லென் குப்பை,
        தொடுத்த கடவர்க்குக் கொடுத்த மிச்சில்
        பசித்த பாணர் உண்டு, கடை தப்பலின்,
        ஒக்கல் ஒற்கம் சொலியத் தன்னூர்ச்
        சிறுபுல் லாளர் முகத்தவை கூறி,
        வரகுடன் இரக்கும் நெடுந்தகை
        அரசுவரின் தாங்கும் வல்லா ளன்னே.


        328. ஈயத் தொலைந்தன!
        பாடியவர்: பெயர் தெரிந்திலது
        திணை: வாகை துறை :மூதின் முல்லை


        .. .. டைமுதல் புறவு சேர்ந்திருந்த
        புன்புலச் சீறூர், நெல்விளை யாதே;
        வரகும் தினையும் உள்ளவை யெல்லாம்
        இரவன் மாக்களுக்கு ஈயத் தொலைந்தன;
        .. .. .. .. .. .. டமைந் தனனே;
        அன்னன் ஆயினும், பாண ! நன்றும்
        வள்ளத் திடும்பால் உள்ளுறை தொட.. ..
        களவுப் புளியன்ன விளை.. .. .. ..
        .. .. .. வாடூன் கொழுங்குறை
        கொய்குரல் அரிசியடு நெய்பெய்து அட்டுத்,
        துடுப்பொடு சிவணிய களிக்கொள் வெண்சோறு
        உண்டு, இனி திருந்த பின். .. .. ..
        .. .. .. தருகுவன் மாதோ-
        தாளி முதல் நீடிய சிறுநறு முஞ்ஞை
        முயல்வந்து கறிக்கும் முன்றில்,
        சீறூர் மன்னனைப் பாடினை செலினே.


        329. மாப்புகை கமழும்!
        பாடியவர்: மதுரை அறுவை வாணிகன் இளவேட்டனார்
        திணை: வாகை துறை : மூதின் முல்லை


        இல்லடு கள்ளின் சில்குடிச் சீறூர்ப்
        புடைநடு கல்லின் நாட்பலி யூட்டி,
        நன்னீர் ஆட்டி, நெய்ந்நறைக் கொளீஇய,
        மங்குல் மாப்புகை மறுகுடன் கமழும்,
        அருமுனை இருக்கைத்து ஆயினும், வரிமிடற்று
        அரவுஉறை புற்றத்து அற்றே, நாளும்
        புரவலர் புன்கண் நோக்காது, இரவலர்க்கு
        அருகாது ஈயும் வண்மை,
        உரைசால், நெடுந்தகை ஓம்பும் ஊரே.


        330. ஆழி அனையன்!
        பாடியவர்: மதுரை கணக்காயனார்
        திணை: வாகை துறை : மூதின் முல்லை


        வேந்துடைத் தானை முனைகெட நெரிதர
        ஏந்துவாள் வலத்தன் ஒருவன் ஆகித்,
        தன்இறந்து வாராமை விலக்கலின், பெருங் கடற்கு
        ஆழி அனையன் மாதோ; என்றும்
        பாடிச் சென்றோர்க்கு அன்றியும், வாரிப்
        புரவிற்கு ஆற்றாச் சீறூர்த்
        தொன்மை சுட்டிய வண்மை யோனே.


        331. இல்லது படைக்க வல்லன்!
        பாடியவர்: உறையூர் முதுகூத்தனார் (உறையூர் முது கூற்றனார் எனவும் பாடம்).
        திணை: வாகை துறை : மூதின் முல்லை


        கல்லறுத்து இயற்றிய வல்லுவர்க் கூவல்
        வில்லேர் வாழ்க்கைச், சீறூர் மதவலி
        நனிநல் கூர்ந்தனன் ஆயினும், பனிமிகப்,
        புல்லென் மாலைச் சிறுதீ ஞெலியும்
        கல்லா இடையன் போலக், குறிப்பின்
        இல்லது படைக்கவும் வல்லன் ; உள்ளது
        தவச்சிறிது ஆயினும் மிகப்பலர் என்னாள்,
        நீள்நெடும் பந்தர் ஊண்முறை ஊட்டும்
        இற்பொலி மகடூஉப் போலச், சிற்சில்
        வரிசையின் அளக்கவும் வல்லன்; உரிதினின்
        காவல் மன்னர் கடைமுகத்து உகுக்கும்
        போகுபலி வெண்சோறு போலத்
        தூவவும் வல்லன், அவன் தூவுங் காலே.


        332. வேல் பெருந்தகை உடைத்தே!
        பாடியவர்: விரியூர் கிழார்
        திணை: வாகை துறை : மூதின் முல்லை


        பிறர்வேல் போலா தாகி, இவ்வூர்
        மறவன் வேலோ பெருந்தகை உடைத்தே;
        இரும்புறம் நீறும் ஆடிக், கலந்துஇடைக்
        குரம்பைக் கூரைக் கிடக்கினும் கிடக்கும்;
        மங்கல மகளிரொடு மாலை சூட்டி,
        இன்குரல் இரும்பை யாழொடு ததும்பத்,
        தெண்ணீர்ப் படுவினும் தெருவினும் திரிந்து,
        மண்முழுது அழுங்கச் செல்லினும் செல்லும்; ஆங்கு,
        இருங்கடல் தானை வேந்தர்
        பெருங்களிற்று முகத்தினும் செலவு ஆனாதே.


        333. தங்கனிர் சென்மோ புலவீர்!
        பாடியவர்: பெயர் தெரிந்திலது.
        திணை: வாகை துறை : மூதின் முல்லை


        நீருள் பட்ட மாரிப் பேருறை
        மொக்குள் அன்ன பொகுட்டுவிழிக் கண்ண,
        கரும்பிடர்த் தலைய, பெருஞ்செவிக் குறுமுயல்
        உள்ளூர்க் குறும்புதல் துள்ளுவன உகளும்
        தொள்ளை மன்றத்து ஆங்கண் படரின்,
        ‘உண்க’என உணரா உயவிற்று ஆயினும்,
        தங்கனீர் சென்மோ, புலவீர்! நன்றும்;
        சென்றதற் கொண்டு, மனையோள் விரும்பி,
        வரகும் தினையும் உள்ளவை எல்லாம்
        இரவல் மாக்கள் உணக்கொளத் தீர்ந்தெனக்,
        குறித்துமாறு எதிர்ப்பை பெறாஅ மையின்,
        குரல்உணங்கு விதைத்தினை உரல்வாய்ப் பெய்து,
        சிறிது புறப்பட்டன்றோ விலளே; தன்னூர்
        வேட்டக் குடிதொறுங் கூட்டு .. .. ..
        .. .. .. .. உடும்பு செய்
        பாணி நெடுந்தேர் வல்லரோடு ஊரா,
        வம்பணி யானை வேந்துதலை வரினும்,
        உண்பது மன்னும் அதுவே;
        பரிசில் மன்னும், குருசில்கொண் டதுவே.


        334. தூவாள் தூவான்!
        பாடியவர்: மதுரைத் தமிழக் கூத்தனார்
        திணை: வாகை துறை : மூதின் முல்லை


        காகரு பழனக் கண்பின் அன்ன
        தூமயிர்க் குறுந்தாள் நெடுஞ்செவிக் குறுமுயல்,
        புன்றலைச் சிறாஅர் மன்றத்து ஆர்ப்பின்,
        படப்புஒடுங் கும்மே.. .. .. .. பின்பு .. .. ..
        .. .. .. .. .. .. னூரே மனையோள்
        பாணர் ஆர்த்தவும், பரிசிலர் ஓம்பவும்,’
        ஊணொலி அரவமொடு கைதூ வாளே;
        உயர்மருப்பு யானைப் புகர்முகத்து அணிந்த
        பொலம் .. .. .. .. .. .. .. ப்
        பரிசில் பரிசிலர்க்கு ஈய,
        உரவேற் காளையும் கைதூ வானே.


        335. கடவுள் இலவே!
        பாடியவர்: மாங்குடி கிழார்
        திணை: வாகை துறை : மூதின் முல்லை


        அடலருந் துப்பின் .. .. .. ..
        .. .. .. .. குருந்தே முல்லை யென்று
        இந்நான் கல்லது பூவும் இல்லை;
        கருங்கால் வரகே, இருங்கதிர்த் தினையே,
        சிறுகொடிக் கொள்ளே, பொறிகிளர் அவரையடு
        இந்நான் கல்லது உணாவும் இல்லை;
        துடியன், பாணன், பறையன், கடம்பன், என்று
        இந்நான் கல்லது குடியும் இல்லை;
        ஒன்னாத் தெவ்வர் முன்னின்று விலங்கி,
        ஒளிறுஏந்து மருப்பின் களிறுஎறிந்து வீழ்ந்தெனக்,
        கல்லே பரவின் அல்லது,
        நெல்உகுத்துப் பரவும் கடவுளும் இலவே.


        336. பண்பில் தாயே!
        பாடியவர்: பரணர்
        திணை: காஞ்சி துறை: பாற் பாற் காஞ்சி


        வேட்ட வேந்தனும் வெஞ்சினத் தினனே;
        கடவன கழிப்புஇவள் தந்தையும் செய்யான்;
        ஒளிறுமுகத்து ஏந்திய வீங்குதொடி மருப்பின்
        களிறும் கடிமரம் சேரா; சேர்ந்த
        ஒளிறுவேல் மறவரும் வாய்மூழ்த் தனரே;
        இயவரும் அறியாப் பல்லியம் கறங்க,
        அன்னோ, பெரும்பே துற்றன்று, இவ் வருங்கடி மூதூர்;
        அறன்இலன் மன்ற தானே-விறன்மலை
        வேங்கை வெற்பின் விரிந்த கோங்கின்
        முகைவனப்பு ஏந்திய முற்றா இளமுலைத்
        தகைவளர்த்து எடுத்த நகையடு,
        பகைவளர்த்து இருந்த இப் பண்புஇல் தாயே.


        337. இவர் மறனும் இற்று!
        பாடியவர்: கபிலர்
        திணை: காஞ்சி துறை : மகட்பாற் காஞ்சி


        ஆர்கலி யினனே, சோணாட்டு அண்ணல்;
        கவிகை மண்ணாள் செல்வ ராயினும்,
        வாள்வலத்து ஒழியப் பாடிச் சென்றாஅர்.
        வரலதோறு அகம் மலர . .. .. .. ..
        ஈதல் ஆனா இலங்குதொடித் தடக்கைப்
        பாரி பறம்பின் பனிச்சுனை போலக்,
        காண்டற்கு அரியளாகி, மாண்ட
        பெண்மை நிறைந்த பொலிவொடு, மண்ணிய
        துகில்விரி கடுப்ப நுடங்கித், தண்ணென
        அகிலார் நறும்புகை ஐதுசென்று அடங்கிய
        கபில நெடுநகர்க் கமழும் நாற்றமொடு,
        மனைச்செறிந் தனளே, வாணுதல்; இனியே.
        அற்றன் றாகலின், தெற்றெனப் போற்றிக்,
        காய்நெல் கவளம் தீற்றிக், காவுதொறும்
        கடுங்கண் யானை காப்பனர் அன்றி,
        வருத லானார் வேந்தர்; தன்னையர்
        பொருசமம் கடந்த உருகெழு நெடுவேல்
        குருதி பற்றிய வெருவரு தலையர்
        மற்றுஇவர் மறனும் இற்றால்; தெற்றென
        யாரா குவர்கொல் தாமே - நேரிழை
        உருத்த பல்சுணங்கு அணிந்த
        மருப்புஇள வனமுலை ஞெமுக்கு வோரே?


        338. ஓரெயின் மன்னன் மகள்!
        பாடியவர்: குன்றூர் கிழார் மகனார்
        திணை: காஞ்சி துறை : மகட்பாற் காஞ்சி சிறப்பு: நெடுவேள் ஆதனுக்கு உரிய போந்தைப் பட்டினத்தைப் பற்றிய குறிப்பு.


        ஏர் பரந்த வயல், நீர் பரந்த செறுவின்,
        நெல் மலிந்த மனைப், பொன் மலிந்த மறுகின்,
        படுவண்டு ஆர்க்கும் பன்மலர்க் காவின்,
        நெடுவேள் ஆதன் போந்தை அன்ன,
        பெருஞ்சீர் அருங்கொண் டியளே ; கருஞ்சினை
        வேம்பும் ஆரும் போந்தையும் மூன்றும்
        மலைந்த சென்னியர், அணிந்த வில்லர்,
        கொற்ற வேந்தர் தரினும், தன்தக
        வணங்கார்க்கு ஈகுவன் அல்லன்- வண் தோட்டுப்
        பிணங்கு கதிர்க் கழனி நாப்பண், ஏமுற்று
        உணங்குகலன் ஆழியின் தோன்றும்
        ஓர்எயில் மன்னன் ஒருமட மகளே!


        339. வளரவேண்டும் அவளே!
        பாடியவர்: பெயர் தெரிந்திலது.
        திணை: காஞ்சி துறை : மகட்பாற் காஞ்சி


        வியன்புலம் படர்ந்த பல்ஆ நெடுஏறு
        மடலை மாண்நிழல் அசைவிடக், கோவலர்
        வீததை முல்லைப் பூப்பறிக் குந்து;
        குறுங்கோல் எறிந்த நெடுஞ்செவிக் குறுமுயல்
        நெடுநீர்ப் பரப்பின் வாளையடு உகளுந்து;
        தொடலை அல்குல் தொடித்தோள் மகளிர்
        கடல் ஆடிக் கயம் பாய்ந்து,
        கழி நெய்தற் பூக் குறூஉந்து;
        பைந்தழை துயல்வருஞ் செறுவிறற்
        .. .. .. .. .. . . ..லத்தி
        வளர வேண்டும், அவளே, என்றும்-
        ஆரமர் உழப்பதும் அமரிய ளாகி,
        முறஞ்செவி யானை வேந்தர்
        மறங்கெழு நெஞ்சங் கொண்டொளித் தோளே.


        340. அணித்தழை நுடங்க!
        பாடியவர்: பெயர் தெரிந்திலது.
        திணை: காஞ்சி துறை : மகட்பாற் காஞ்சி


        அணித்தழை நுடங்க ஓடி, மணிப்பொறிக்
        குரலம் குன்றி கொள்ளும் இளையோள்,
        மாமகள் .. .. .. .. .. ..
        .. .. .. ..லென வினவுதி, கேள், நீ
        எடுப்பவெ .. .. .. .. .. .. ..
        .. .. .. .. .. மைந்தர் தந்தை
        இரும்பனை அன்ன பெருங்கை யானை
        கரந்தையஞ் செறுவின் பெயர்க்கும்
        பெருந்தகை மன்னர்க்கு வரைந்திருந் தனனே.


        341. இழப்பது கொல்லோ பெருங்கவின்!
        பாடியவர்: பரணர்
        திணை: காஞ்சி துறை : மகட்பாற் காஞ்சி


        வேந்துகுறை யுறவுங் கொடாஅன், ஏந்துகோட்டு
        அம்பூந் தொடலை அணித்தழை அல்குல்,
        செம்பொறிச் சிலம்பின் இளையோள் தந்தை,
        எழுவிட்டு அமைத்த திண்நிலைக் கதவின்
        அனரமண் இஞ்சி நாட்கொடி நுடங்கும்
        .. .. .. . .. .. ... .. .. .. ..
        புலிக்கணத் தன்ன கடுங்கண் சுற்றமொடு,
        மாற்றம் மாறான், மறலிய சினத்தன்,
        ‘பூக்கோள்’ என ஏஎய்க், கயம்புக் கனனே;
        விளங்குஇழைப் பொலிந்த வேளா மெல்லியல்,
        சுணங்கணி வனமுலை, அவளடு நாளை
        மணம்புகு வைகல் ஆகுதல் ஒன்றோ-
        ஆரமர் உழக்கிய மறம்கிளர் முன்பின்,
        நீள்இலை எ·கம் மறுத்த உடம்பொடு
        வாரா உலகம் புகுதல் ஒன்று- எனப்
        படைதொட் டனனே, குருசில்; ஆயிடைக்
        களிறுபொரக் கலங்கிய தண்கயம் போலப்,
        பெருங்கவின் இழப்பது கொல்லோ,
        மென்புனல் வைப்பின்இத் தண்பணை ஊரே!


        342. வாள்தக உழக்கும் மாட்சியர்!
        பாடியவர்: அரிசில் கிழார்
        திணை: காஞ்சி துறை : மகட்பாற் காஞ்சி


        ‘கானக் காக்கைக் கலிச்சிறகு ஏய்க்கும்
        மயிலைக் கண்ணிப், பெருந்தோட் குறுமகள்,
        ஏனோர் மகள்கொல் இவள்?’ என விதுப்புற்று,
        என்னொடு வினவும் வென்வேல் நெடுந்தகை;
        திருநயத் தக்க பண்பின் இவள் நலனே
        பொருநர்க்கு அல்லது, பிறர்க்கு ஆகாதே;
        பைங்கால் கொக்கின் பகுவாய்ப் பிள்ளை
        மென்சேற்று அடைகரை மேய்ந்துஉண் டதற்பின்,
        ஆரல் ஈன்ற ஐயவி முட்டை,
        கூர்நல் இறவின் பிள்ளையடு பெறூஉம்,
        தன்பணைக் கிழவன்இவள் தந்தையும்; வேந்தரும்
        பெறாஅ மையின் பேரமர் செய்தலின்,
        கழிபிணம் பிறங்கு போர்பு அழிகளிறு எருதா,
        வாள்தக வைகலும் உழக்கும்
        மாட்சி யவர் இவள் தன்னை மாரே.


        343. ஏணி வருந்தின்று!
        பாடியவர்: பரணர்
        திணை: காஞ்சி துறை : மகட்பாற் காஞ்சி


        ‘மீன் நொடுத்து நெல் குவைஇ
        மிசை யம்பியின் மனைமறுக் குந்து!
        மனைக் கவைஇய கறிமூ டையால்.
        கலிச் சும்மைய கரைகலக் குறுந்து
        கலந் தந்த பொற் பரிசம்
        கழித் தொணியான் கரைசேர்க் குந்து;
        மலைத் தாரமும் கடல் தாரமும்
        தலைப் பெய்து, வருநர்க்கு ஈயும்
        புனலங் கள்ளின் பொலந்தார்க் குட்டுவன்
        முழங்கு கடல் முழவின் முசிறி யன்ன,
        நலஞ்சால் விழுப்பொருள் பணிந்து கொடுப்பினும்,
        புரையர் அல்லோர் வரையலள், இவள்’ எனத்
        தந்தையும் கொடாஅன் ஆயின் _ வந்தோர்,
        வாய்ப்ப இறுத்த ஏணி ஆயிடை
        வருந்தின்று கொல்லோ தானே_பருந்துஉயிர்த்து
        இடைமதில் சேக்கும் புரிசைப்
        படைமயங்கு ஆரிடை நெடுநல் ஊரே?


        344. இரண்டினுள் ஒன்று!
        பாடியவர்: அடைநெடுங் கல்வியார் பாடப்பட்டோன்: பெயர் தெரிந்திலது.
        திணை: காஞ்சி துறை : மகட்பாற் காஞ்சி
        (திணை, வாகையும், துறை, மூதின் முல்லையும் கூறப்படும்.)


        செந்நெல் உண்ட பைந்தோட்டு மஞ்ஞை,
        செறிவளை மகளிர், பறந்தெழுந்து,
        துறைநணி மருதத்து இறுக்கும் ஊரொடு,
        நிறைசால் விழுப்பொருள் தருதல் ஒன்றோ;
        புகைபடு கூர்எரி பரப்பிப் பகைசெய்து,
        பண்பில் ஆண்மை தருதல் ஒன்றோ;
        இரண்டினுள் ஒன்றா காமையோ அரிதே,
        காஞ்சிப் பனிமுறி ஆரங் கண்ணி. . .-
        கணிமே வந்தவள் அல்குல்அவ் வரியே.


        345. பன்னல் வேலிப் பணை நல்லூர்!
        பாடியவர்: அடைநெடுங் கல்வியார் பாடப்பட்டோன்: பெயர் தெரிந்திலது.
        திணை: காஞ்சி துறை : மகட்பாற் காஞ்சி
        (திணை, வாகையும், துறை, மூதின் முல்லையும் கூறப்படும்.)


        களிறு அணைப்பக் கலங்கின, காஅ;
        தேர்ஓடத் துகள் கெழுமின, தெருவு;
        மா மறுகலின் மயக்குற்றன, வழி;
        கலங் கழாஅலின், துறை கலக்குற்றன;
        தெறல் மறவர் இறை கூர்தலின்,
        பொறை மலிந்து நிலன் நெளிய,
        வந்தோர் பலரே, வம்ப வேந்தர்,
        பிடிஉயிர்ப் பன்ன கைகவர் இரும்பின்
        ஓவுறழ் இரும்புறம் காவல் கண்ணிக்,
        கருங்கண் கொண்ட நெருங்கல் வெம்முலை,
        மையல் நோக்கின், தையலை நயந்தோர்
        அளியர் தாமே; இவள் தன்னை மாரே
        செல்வம் வேண்டார், செருப்புகல் வேண்டி,
        ‘நிரல்அல் லோர்க்குத் தரலோ இல்’ எனக்;
        கழிப்பிணிப் பலகையர், கதுவாய் வாளர்,
        குழாஅங் கொண்ட குருதிஅம் புலவொடு
        கழாஅத் தலையர் கருங்கடை நெடுவேல்
        இன்ன மறவர்த் தாயினும், அன்னோ !
        என்னா வதுகொல் தானே-
        பன்னல் வேலிஇப் பணைநல் லூரே!


        346. பாழ் செய்யும் இவள் நலினே!
        பாடியவர்: அண்டர் மகன் குறுவழுதி
        திணை: காஞ்சி துறை : மகட்பாற் காஞ்சி


        பிற .. .. .. ள பால் என மடுத்தலின்,
        ஈன்ற தாயோ வேண்டாள் அல்லள்;
        கல்வியென் என்னும், வல்லாண் சிறாஅன்;
        ஒள்வேல் நல்லன், அதுவாய் ஆகுதல்_
        அழிந்தோர் அழிய, ஒழிந்தோர் ஒக்கல்
        பேணுநர்ப் பெறாஅது விளியும்
        புன்தலைப் பெரும்பாழ் செயும் இவள் நலனே.


        347. வேர் துளங்கின மரனே!
        பாடியவர்: கபிலர்
        திணை: காஞ்சி துறை : மகட்பாற் காஞ்சி


        உண்போன் தான்நறுங் கள்ளின் இடச்சில
        நாஇடைப் ப·றேர் கோலச் சிவந்த
        ஒளிறுஒள் வாடக் குழைந்தபைந் தும்பை,
        எறிந்துஇலை முறிந்த கதுவாய் வேலின்.
        மணநாறு மார்பின், மறப்போர் அகுதை
        குண்டுநீர் வரைப்பின், கூடல் அன்ன
        குவைஇருங் கூந்தல் வருமுலை செப்ப,
        . . . . . . . . . . . . . .
        என்னா வதுகொல் தானே? . .. . .
        விளங்குறு பராரைய வாயினும், வேந்தர்
        வினைநவில் யானை பிணிப்ப,
        வேர்துளங் கினநம் ஊருள் மரனே.


        348. பெருந்துறை மரனே!
        பாடியவர்: பரணர்
        திணை: காஞ்சி துறை : மகட்பாற் காஞ்சி


        வெண்ணெல் அரிஞர் தண்ணுமை வெரீஇக்,
        கண்மடற் கொண்ட தீந்தேன் இரியக்,
        கள்ளரிக்கும் குயம், சிறுசின்
        மீன் சீவும் பாண் சேரி,
        வாய்மொழித் தழும்பன் ஊணூர் அன்ன,
        குவளை உண்கண் இவளைத், தாயே
        ஈனா ளாயினள் ஆயின், ஆனாது
        நிழல்தொறும் நெடுந்தேர் நிற்ப, வயின்தொறும்,
        செந்நுதல் யானை பிணிப்ப,
        வருந்தல மன் - எம் பெருந்துறை மரனே.


        349. ஊர்க்கு அணங்காயினள்!
        பாடியவர்: மதுரை மருதனிள நாகனார்
        திணை: காஞ்சி துறை : மகட்பாற் காஞ்சி


        நுதிவேல் கொண்டு நுதல்வியர் தொடையாக்,
        கடிய கூறும், வேந்தே; தந்தையும்,
        நெடிய அல்லது, பணிந்துமொழி யலனே;
        இ·துஇவர் படிவம்; ஆயின், வைஎயிற்று,
        அரிமதர் மழைக்கண், அம்மா அரிவை,
        மரம்படு சிறுதீப் போல,
        அணங்கா யினள், தான் பிறந்த ஊர்க்கே.


        350. வாயிற் கொட்குவர் மாதோ!
        பாடியவர்: மதுரை ஓலைக்கடைக் கண்ணம் புகுந்தார் ஆயத்தனார்
        திணை: காஞ்சி துறை: மகட்பாற் காஞ்சி


        தூர்ந்த கிடங்கின், சோர்ந்த ஞாயில்,
        சிதைந்த இஞ்சிக், கதுவாய் மூதூர்
        யாங்கா வதுகொல் தானே, தாங்காது?
        படுமழை உருமின் இறங்கு முரசின்
        கடுமான் வேந்தர் காலை வந்து, எம்
        நெடுநிலை வாயில் கொட்குவர் மாதோ;
        பொருதாது அமருவர் அல்லர்; போர் உழந்து
        அடுமுரண் முன்பின் தன்னையர் ஏந்திய
        வடிவேல் எ·கின் சிவந்த உண்கண்,
        தொடியுறழ் முன்கை, இளையோள்
        அணிநல் லாகத்து அரும்பிய சுணங்கே.


        351. தாராது அமைகுவர் அல்லர்!
        பாடியவர்: மதுரைப் படைமங்க மன்னியார்
        திணை: காஞ்சி துறை: மகட்பாற் காஞ்சி


        படுமணி மருங்கின் பணைத் தாள் யானையும்,
        கொடிநுடங்கு மிசைய தேரும், மாவும்,
        படைஅமை மறவரொடு, துவன்றிக் கல்லெனக்,
        கடல்கண் டன்ன கண்அகன் தானை
        வென்றுஎறி முரசின் வேந்தர், என்றும்,
        வண்கை எயினன் வாகை அன்ன
        இவள்நலம் தாராது அமைகுவர் அல்லர்;
        என்ஆ வதுகொல் தானே- தெண்ணீர்ப்
        பொய்கை மேய்ந்த செவ்வரி நாரை
        தேம்கொள் மருதின் பூஞ்சினை முனையின்,
        காமரு காஞ்சித் துஞ்சும்
        ஏமம்சால் சிறப்பின், இப் பணைநல் லூரே?


        352. தித்தன் உறந்தை யன்ன!
        பாடியவர்: பரணர்
        திணை: காஞ்சி துறை: மகட்பாற் காஞ்சி குறிப்பு: இடையிடை சிதைவுற்ற செய்யுள் இது.
        சிறப்பு: தித்தன் காலத்து உறந்தையின் நெல் வளம்.


        தேஎங் கொண்ட வெண்மண் டையான்,
        வீ . . . . . கறக்குந்து;
        அவல் வகுத்த பசுங் குடையான்,
        புதன் முல்லைப் பூப்பறிக் குந்து;
        ஆம்பல் வள்ளித் தொடிக்கை மகளிர்
        குன்றுஏறிப் புனல் பாயின்
        புறவாயால் புனல்வரை யுந்து;
        . . . . . நொடை நறவின்
        மாவண் தித்தன் வெண்ணெல் வேலி
        உறந்தை அன்ன உரைசால் நன்கலம்
        கொடுப்பவும் கொளாஅ னெ. . . .
        . . .ர்தந்த நாகிள வேங்கையின்,
        கதிர்த்துஒளி திகழும் நுண்பல் சுணங்கின்
        மாக்கண் மலர்ந்த முலையள்; தன்னையும்
        சிறுகோல் உளையும் புரவி¦ . . .
        . . . . . . . . . . . . . .யமரே.


        353. 'யார் மகள்?' என்போய்!
        பாடியவர்: காவிரிப்பூம் பட்டினத்துக் காரிக்கண்ணனார்
        திணை: காஞ்சி துறை: மகட்பாற் காஞ்சி


        ஆசில் கம்மியன் மாசறப் புனைந்த
        பொலஞ்செய் பல்காசு அணிந்த அல்குல்,
        ஈகைக் கண்ணி இலங்கத் தைஇத்,
        தருமமொடு இயல்வோள் சாயல் நோக்கித்,
        தவிர்த்த தேரை, விளர்த்த கண்ணை,
        வினவல் ஆனா வெல்போர் அண்ணல்!
        ‘யார்மகள்? என்போய்; கூறக் கேள், இனிக்;
        குன்றுகண் டன்ன நிலைப்பல் போர்பு
        நாள்கடா அழித்த நனந்தலைக் குப்பை
        வல்வில் இளையர்க்கு அல்குபதம் மாற்றாத்
        தொல்குடி மன்னன் மகளே; முன்நாள்
        கூறி வந்த மாமுது வேந்தர்க்கு
        . . . . . . . . . . . . . .
        . . . உழக்குக் குருதி ஓட்டிக்,
        கதுவாய் போகிய நுதிவாய் எ·கமொடு,
        பஞ்சியும் களையாப் புண்ணர்.
        அஞ்சுதகவு உடையர், இவள் தன்னை மாரே.


        354. நாரை உகைத்த வாளை!
        பாடியவர்: பரணர்
        திணை: காஞ்சி துறை : மகட்பாற் காஞ்சி


        அரைசுதலை வரினும் அடங்கல் ஆனா
        நிரைகாழ் எ·கம் நீரின் மூழ்கப்
        புரையோர் சேர்ந்தெனத், தந்தையும் பெயர்க்கும்;
        வயல்அமர் கழனி வாயிற் பொய்கைக்,
        கயலார் நாரை உகைத்த வாளை
        புனலாடு மகளிர் வளமனை ஒய்யும்
        ஊர்கவின் இழப்பவும் வருவது கொல்லோ-
        சுணங்கு அணிந்து எழிலிய அணந்துஏந்து இளமுலை;
        வீங்குஇறைப் பணைத்தோள், மடந்தை
        மான்பிணை யன்ன மகிழ்மட நோக்கே?


        355. ஊரது நிலைமையும் இதுவே?
        பாடியவர்: பெயர் தெரிந்திலது.
        திணை: காஞ்சி துறை : பெயர் தெரிந்திலது.
        தோற்றக் கிடையாத போயின செய்யுள் இது.


        மதிலும் ஞாயில் இன்றே; கிடங்கும்,
        நீஇர் இன்மையின், கன்றுமேய்ந்து உகளும்;
        ஊரது நிலைமையும் இதுவே;
        . . . . . . . . . . . . .


        356. காதலர் அழுத கண்ணீர்!
        பாடியவர்: தாயங்கண்ணனார்
        திணை: காஞ்சி துறை: பெருங்காஞ்சி


        களரி பரந்து, கள்ளி போகிப்,
        பகலும் கூஉம் கூகையடு, பிறழ்பல்,
        ஈம விளக்கின், பேஎய் மகளிரொடு
        அஞ்சுவந் தன்று, இம் மஞ்சுபடு முதுகாடு;
        நெஞ்சமர் காதலர் அழுத கண்ணீர்
        என்புபடு சுடலை வெண்ணீறு அவிப்ப,
        எல்லார் புறனும் தான்கண்டு, உலகத்து
        மன்பதைக் கெல்லாம் தானாய்த்,
        தன்புறம் காண்போர்க் காண்புஅறி யாதே.


        357. தொக்குயிர் வௌவும்!
        பாடியவர்: பிரமனார்
        திணை: காஞ்சி துறை: பெருங்காஞ்சி


        குன்று மணந்த மலைபிணித் தியாத்தமண்,
        பொதுமை சுட்டிய மூவர் உலகமும்,
        பொதுமை இன்றி ஆண்டிசி னோர்க்கும்,
        மாண்ட வன்றே, ஆண்டுகள், துணையே
        வைத்த தன்றே வெறுக்கை;
        . . . . . . . . . . ணை
        புணைகை விட்டோர்க்கு அரிதே, துணைஅழத்
        தொக்குஉயிர் வெளவுங் காலை,
        இக்கரை நின்று இவர்ந்து உக்கரை கொளலே.


        358. விடாஅள் திருவே!
        பாடியவர்: வான்மீகியார்
        திணை: காஞ்சி துறை: மனையறம், துறவறம்




        பருதி சூழ்ந்தஇப் பயங்கெழு மாநிலம்
        ஒருபகல் எழுவர் எய்தி யற்றே;
        வையமும் தவமும் தூக்கின், தவத்துக்கு
        ஐயவி யனைத்தும் ஆற்றாது ஆகலின்,
        கைவிட் டனரே காதலர்; அதனால்
        விட்டோரை விடாஅள், திருவே;
        விடாஅ தோர்இவள் விடப்பட் டோரே.


        359. நீடு விளங்கும் புகழ்!
        பாடியவர்: கரவட்டனார்.
        பாடப்பட்டோன்: அந்துவன் கீரன்.
        திணை: காஞ்சி. துறை: பெருங்காஞ்சி.


        பாறுபடப் பறைந்த பன்மாறு மருங்கின்,
        வேறுபடு குரல வெவ்வாய்க் கூகையடு
        பிணந்தின் குறுநரி நிணம்திகழ் பல்ல,
        பேஎய் மகளிர் பிணம்தழூஉப் பற்றி,
        விளர்ஊன் தின்ற வெம்புலால் மெய்யர்
        களரி மருங்கில் கால்பெயர்த் தாடி,
        ஈம விளக்கின் வெருவரப் பேரும்
        காடுமுன் னினரே, நாடுகொண் டோரும்!
        நினக்கும் வருதல் வைகல் அற்றே;
        வசையும் நிற்கும், இசையும் நிற்கும்;
        அதனால் வசைநீக்கி இசைவேண்டியும்,
        நசை வேண்டாது நன்று மொழிந்தும்,
        நிலவுக் கோட்டுப் பலகளிற் றோடு,
        பொலம் படைய மா மயங்கிட,
        இழைகிளர் நெடுந்தேர் இரவலர்க்கு அருகாது
        ‘கொள்’ என விடுவை யாயின், வெள்ளென
        ஆண்டுநீ பெயர்ந்த பின்னும்,
        ஈண்டுநீடு விளங்கும், நீ எய்திய புகழே.


        360. பலர் வாய்த்திரார்!
        பாடியவர்: சங்க வருணர் என்னும் நாகரியர்
        திணை: காஞ்சி துறை: பெருங்காஞ்சி


        பெரிது ஆராச் சிறு சினத்தர்,
        சில சொல்லால் பல கேள்வியர்,
        நுண் ணுணர்வினாற் பெருங் கொடையர்
        கலுழ் நனையால் தண் தேறலர்,
        கனி குய்யாற் கொழுந் துவையர்,
        தாழ் உவந்து தழூஉ மொழியர்,
        பயன் உறுப்பப் பலர்க்கு ஆற்றி
        ஏம மாக இந்நிலம் ஆண்டோர்
        சிலரே; பெரும! கேள் இனி ; நாளும்,
        பலரே தகை அ·து அறியா தோரே!”
        அன்னோர் செல்வமும் மன்னி நில்லாது;
        இன்னும் அற்று, அதன் பண்பே; அதனால்
        நிச்சமும் ஒழுக்கம் முட்டிலை; பரிசில்
        நச்சுவர் கையின் நிரப்பல் ஓம்புமதி; அச்சுவரப்
        பாறுஇறை கொண்ட பறந்தலை, மாகத
        கள்ளி போகிய களரி மருங்கின்,
        வெள்ளில் நிறுத்த பின்றைக் , கள்ளடு
        புல்லகத்து இட்ட சில்லவிழ் வல்சி,
        புலையன் ஏவப் புன்மேல் அமர்ந்துண்டு,
        அழல்வாய்ப் புக்க பின்னும்,
        பலர்வாய்த்து இராஅர், பகுத்துஉண் டோரே


        361. முள் எயிற்று மகளிர்!
        பாடியவர், பாடப்பட்டோர், திணை, துறை தெரிந்தில.


        கார் எதிர் உருமின் உரறிக், கல்லென,
        ஆருயிர்க்கு அலமரும் ஆராக் கூற்றம்!
        நின்வரவு அஞ்சலன் மாதோ; நன்பல
        கேள்வி முற்றிய வேள்வி அந்தணர்க்கு,
        அருங்கலம் நீரொடு சிதறிப், பெருந்தகைத்
        தாயின்நன்று பலர்க்கு ஈத்துத்,
        தெருணடை மாகளிறொடு தன்
        அருள் பாடுநர்க்கு நன்கு அருளியும்,
        உருள்நடைப் ப்·றேர் ஒன்னார்க் கொன்றுதன்
        தாள் சேருநர்க்கு இனிது ஈத்தும்,
        புரி மாலையர் பாடி னிக்குப்
        பொலந் தாமரைப் பூம் பாணரொடு
        கலந் தளைஇய நீள் இருக் கையால்
        பொறையடு மலிந்த கற்பின், மான்நோக்கின்,
        வில்என விலங்கிய புருவத்து, வல்லென,
        நல்கின் நாஅஞ்சும் முள்எயிற்று, மகளிர்
        அல்குல் தாங்கா அசைஇ, மெல்லென
        கலங்கலந் தேறல் பொலங்கலத்து ஏந்தி,
        அமிழ்தென மடுப்ப மாந்தி, இகழ்விலன்,
        நில்லா உலகத்து நிலையாமைநீ
        சொல்லா வேண்டா தோன்றல், முந்துஅறிந்த
        முழுதுஉணர் கேள்வியன் ஆகலின் விரகினானே.


        362. உடம்பொடுஞ் சென்மார்!
        பாடியவர்: சிறுவெண்டேரையார்
        திணை: பொதுவியல் துறை: பெருங்காஞ்சி


        ஞாயிற்றுஅன்ன ஆய்மணி மிடைந்த
        மதியுறழ் ஆரம் மார்பில் புரளப்,
        பலிபெறு முரசம் பாசறைச் சிலைப்பப்,
        பொழிலகம் பரந்த பெருஞ்செய் ஆடவர்
        செருப்புகன்று எடுக்கும் விசய வெண்கொடி
        அணங்குஉருத் தன்ன கணங்கொள் தானை,
        கூற்றத் தன்ன மாற்றரு முன்பன்,
        ஆக்குரல் காண்பின் அந்த ணாளர்
        நான்மறை குறித்தன்று அருளாகா மையின்
        அறம்குறித் தன்று; பொருளா குதலின்
        மருள் தீர்ந்து, மயக்கு ஒரீஇக்,
        கைபெய்த நீர் கடற் பரப்ப,
        ஆம் இருந்த அடை நல்கிச்,
        சோறு கொடுத்து, மிகப் பெரிதும்
        வீறுசான் நன்கலம் வீசி நன்றும்,
        சிறுவெள் என்பின் நெடுவெண் களரின்,
        வாய்வன் காக்கை கூகையடு கூடிப்
        பகலும் கூவும் அகலுள் ஆங்கண்,
        காடுகண் மறைத்த கல்லென் சுற்றமொடு
        இல்என்று இல்வயின் பெயர ; மெல்ல
        இடஞ்சிறிது ஒதுங்கல் அஞ்சி,
        உடம்பொடும் சென்மார், உயர்ந்தோர் நாட்டே,


        363. உடம்பொடு நின்ற உயிரும் இல்லை!
        பாடியவர்: ஐயாதிச் சிறுவெண்டேரையார்
        திணை: பொதுவியல் துறை: பெருங்காஞ்சி


        இருங்கடல் உடுத்தஇப் பெருங்கண் மாநிலம்
        உடைஇலை நடுவணது இடைபிறர்க்கு இன்றித்,
        தாமே ஆண்ட ஏமம் காவலர்
        இடுதிரை மணலினும் பலரே; சுடுபிணக்
        காடுபதி யாகப் போகித், தத்தம்
        நாடு பிறர்கொளச் சென்றுமாய்ந் தனரே;
        அதனால் நீயும் கேண்மதி அத்தை ! வீயாது
        உடம்பொடு நின்ற உயிரும் இல்லை;
        மடங்கல் உண்மை மாயமோ அன்றே;
        கள்ளி ஏய்ந்த முள்ளியம் புறங்காட்டு.
        வெள்ளில் போகிய வியலுள் ஆங்கண்,
        உப்பிலாஅ அவிப் புழுக்கல்
        கைக் கொண்டு, பிறக்கு நோக்காது,
        இழி பிறப்பினோன் ஈயப் பெற்று,
        நிலங்கல னாக, இலங்குபலி மிசையும்
        இன்னா வைகல் வாரா முன்னே,
        செய்ந்நீ முன்னிய வினையே,
        முந்நீர் வரைப்பகம் முழுதுடன் துறந்தே.


        364. மகிழகம் வம்மோ!
        பாடியவர்: கூகைக் கோரியார்
        திணை: பொதுவியல் துறை: பெருங்காஞ்சி


        வாடா மாலை பாடினி அணியப்,
        பாணன் சென்னிக் கேணி பூவா
        எரிமருள் தாமரைப் பெருமலர் தயங்க,
        மைவிடை இரும்போத்துச் செந்தீச் சேர்த்திக்,
        காயங் கனிந்த கண்ணகன் கொழுங்குறை
        நறவுண் செவ்வாய் நாத்திறம் பெயர்ப்ப
        உண்டும், தின்றும், இரப்போர்க்கு ஈந்தும்,
        மகிழ்கம் வம்மோ, மறப்போ ரோயே!
        அரிய வாகலும் உரிய பெரும!
        நிலம்பக வீழ்ந்த அலங்கல் பல்வேர்
        முதுமரப் பொத்தின் கதுமென இயம்பும்
        கூகைக் கோழி ஆனாத்
        தாழிய பெருங்கா டெய்திய ஞான்றே.


        365. நிலமகள் அழுத காஞ்சி!
        பாடியவர்: மார்க்கண்டேயனார்
        திணை: பொதுவியல் துறை: பெருங்காஞ்சி


        மயங்குஇருங் கருவிய விசும்புமுக னாக,
        இயங்கிய இருசுடர் கண் எனப், பெயரிய
        வளியிடை வழங்கா வழக்கரு நீத்தம்,
        வயிரக் குறட்டின் வயங்குமணி யாரத்து
        பொன்னந் திகிரி முன்சமத்து உருட்டிப்,
        பொருநர்க் காணாச் செருமிகு முன்பின்
        முன்னோர் செல்லவும், செல்லாது, இன்னும்
        விலைநலப் பெண்டிரிற் பலர்மீக் கூற,
        உள்ளேன் வாழியர், யான்’ எனப் பன்மாண்
        நிலமகள் அழுத காஞ்சியும்
        உண்டென உரைப்பரால், உணர்ந்திசி னோரே.


        366. மாயமோ அன்றே!
        பாடியவர்: கோதமனார்.
        பாடப்பட்டோன்: தருமபுத்திரன்.
        திணை : பொதுவியல். துறை: பெருங்காஞ்சி.


        விழுக்கடிப்பு அறைந்த முழுக்குரல் முரசம்
        ஒழுக்குடை மருங்கின் ஒருமொழித் தாக,
        அரவுஎறி உருமின் உரறுபு சிலைப்ப,
        ஒருதா மாகிய பெருமை யோரும்,
        தம்புகழ் நிறீஇச் சென்றுமாய்ந் தனரே;
        அதனால், அறிவோன் மகனே! மறவோர் செம்மால்!
        . . . . . . . . . . உரைப்பக் கேண்மதி;
        நின் ஊற்றம் பிறர் அறியாது,
        பிறர் கூறிய மொழி தெரியா,
        ஞாயிற்று எல்லை ஆள்வினைக்கு உதவி,
        இரவின் எல்லை வருவது நாடி,
        உரை . . . . . . . . . . .
        உழவொழி பெரும்பகடு அழிதின் றாங்குச்,
        செங்கண் மகளிரொடு சிறுதுளி அளைஇ,
        அங்கள் தேறல் ஆங்கலத்து உகுப்ப,
        கெடல் அருந் திருவ . . . . . . .
        மடை வேண்டுநர்க்கு இடை அருகாது,
        அவிழ் வேண்டுநர்க்கு இடை அருளி
        விடை வீழ்த்துச் சூடு கிழிப்ப,
        நீர்நீலை பெருத்த வார்மணல் அடைகரைக்,
        காவு தோறும் . . . . . . . .
        மடங்கல் உண்மை மாயமோ அன்றே.


        367. வாழச் செய்த நல்வினை!
        பாடியவர்: ஔவையார்.
        சிறப்பு: சேரமான் மாரி வெண்கோவும், பாண்டியன் கானப்பேர் தந்த உக்கிரப் பெருவழுதியும், சோழன் இராசசூயம் வேட்ட பெருநற்கிள்ளியும் ஒருங்கிருந்தாரைப் பாடியது.
        திணை: பாடாண். துறை: வாழ்த்தியல்.


        நாகத் தன்ன பாகார் மண்டிலம்
        தமவே யாயினும் தம்மொடு செல்லா;
        வெற்றோர் ஆயினும் நோற்றோர்க்கு ஒழியும்;
        ஏற்ற பார்ப்பார்க்கு ஈர்ங்கை நிறையப்
        பூவும் பொன்னும் புனல்படச் சொரிந்து,
        பாசிழை மகளிர் பொலங்கலத்து ஏந்திய
        நாரறி தேறல் மாந்தி, மகிழ் சிறந்து,
        இரவலர்க்கு அருங்கலம் அருகாது வீசி,
        வாழ்தல் வேண்டும், இவண் வரைந்த வைகல்;
        வாழச் செய்த நல்வினை அல்லது,
        ஆழுங் காலைப் புணைபிறிது இல்லை;
        ஒன்று புரிந்து அடங்கிய இருபிறப் பாளர்
        முத்தீப் புரையக் காண்தக இருந்த
        கொற்ற வெண்குடக் கொடித்தேர் வேந்திர்;
        யான் அறி அளவையோ இவ்வே; வானத்து
        வயங்கித் தோன்றும் மீனினும், இம்மெனப்
        பரந்து இயங்கும் மாமழை உறையினும்,
        உயர்ந்து மேந்தோன்றிப் பொலிக, நும் நாளே!


        368. பாடி வந்தது இதற்கோ?
        பாடியவர்: கழாத் தலையார்
        பாடப்பட்டோன்: சேரமான் குடக்கோ நெடுஞ் சேரலாதன்
        திணை: வாகை துறை: மறக்களவழி
        குறிப்பு: இவன், சோழன் வேற்ப·றடக்கைப் பெருநற் கிள்ளியோடும் போர்ப்புறத்துப் பொருது, களத்து வீழ்ந்தனன். அவன் உயிர் போகா முன்னர், அவனைக் களத்திடைக் கண்ட புலவர் பாடியது இச்செய்யுள்.


        களிறு முகந்து பெயர்குவம் எனினே.
        ஒளிறுமழை தவிர்க்கும் குன்றம் போலக்,
        கைம்மா எல்லாம் கணையிடத் தொலைந்தன;
        கொடுஞ்சி நெடுந்தேர் முகக்குவம் எனினே;
        கடும்பரி நன்மான் வாங்குவயின் ஒல்கி
        நெடும்பீடு அழிந்து, நிலம்சேர்ந் தனவே;
        கொய்சுவல் புரவி முகக்குவம் எனினே,
        மெய்நிறைந்த வடுவொடு பெரும்பிறி தாகி,
        வளிவழக் கறுத்த வங்கம் போலக்
        குருதியம் பெரும்புனல் கூர்ந்தனவே; ஆங்க
        முகவை இன்மையின் உகவை இன்றி,
        இரப்போர் இரங்கும் இன்னா வியன்களத்து,
        ஆள்அழிப் படுத்த வாளேர் உழவ !
        கடாஅ யானைக் கால்வழி யன்னவென்
        தெடாரித் தெண்கண் தெளிர்ப்ப வொற்றிப்,
        பாடி வந்த தெல்லாம், கோடியர்
        முழவுமருள் திருமணி மிடைந்தநின்
        அரவுறழ் ஆரம் முகக்குவம் எனவே.


        369. போர்க்களமும் ஏர்க்களமும்!
        பாடியவர்: பரணர்.
        பாடப்பட்டோன்: சேரமான் கடலோட்டிய வெல்கெழு குட்டுவன்.
        திணை: வாகை. துறை: மறக்களவழி.


        இருப்புமுகம் செறிந்த ஏந்தொழில் மருப்பின்,
        கருங்கை யானை கொண்மூவாக,
        நீண்மொழி மறவர் எறிவனர் உயர்த்த
        வாள்மின் நாக, வயங்குடிப்பு அமைந்த
        குருதிப் பலிய முரசுமுழக் காக,
        அரசராப் பனிக்கும் அணங்குறு பொழுதின்,
        வெவ் விசைப் புரவி வீசுவளி யாக,
        விசைப்புறு வல்வில் வீங்குநாண் உகைத்த
        கணைத்துளி பொழிந்த கண்ணகன் கிடக்கை,
        ஈரச் செறுவயின் தேர்ஏ ராக,
        விடியல் புக்கு, நெடிய நீட்டி, நின்
        செருப்படை மிளிர்ந்த திருத்துறு பைஞ்சால்.
        பிடித்தெறி வெள்வேல் கணையமொடு வித்தி,
        விழுத்தலை சாய்த்த வெருவரு பைங்கூழ்ப்,
        பேய்மகள் பற்றிய பிணம்பிறங்கு பல்போர்பு,
        கணநரி யோடு கழுதுகளம் படுப்பப்,
        பூதங் காப்பப் பொலிகளந் தழீஇப்,
        பாடுநர்க்கு இருந்த பீடுடை யாள!
        தேய்வை வெண்காழ் புரையும் விசிபிணி
        வேய்வை காணா விருந்தின் போர்வை
        அரிக்குரல் தடாரி உருப்ப ஒற்றிப்,
        பாடி வந்திசின் பெரும; பாடான்று
        எழிலி தோயும் இமிழிசை யருவிப்,
        பொன்னுடை நெடுங்கோட்டு, இமையத் தன்ன
        ஓடைநுதல, ஒல்குதல் அறியாத்,
        துடியடிக் குழவிய பிடியிடை மிடைந்த
        வேழ முகவை நல்குமதி;
        தாழா ஈகைத், தகை வெய் யோயே!


        370. பழுமரம் உள்ளிய பறவை!
        பாடியவர்: ஊன்பொதி பசுங்குடையார்.
        பாடப்பட்டோன்: சோழன் செரப்பாழி இறிந்த இளஞ்சேட் சென்னி.
        திணை: வாகை. துறை: மறக்களவழி.


        . . . . . . . . . . . . . . . வி,
        நாரும் போழும் செய்துண்டு, ஓராங்குப்
        பசிதினத் திரங்கிய இரும்பே ரொக்கற்கு
        ஆர்பதம் கண்ணென மாதிரம் துழைஇ,
        வேர்உழந்து உலறி, மருங்கு செத்து ஒழியவந்து,
        அத்தக் குடிஞைத் துடிமருள் தீங்குரல்
        உழுஞ்சில்அம் கவட்டிடை இருந்த பருந்தின்
        பெடைபயிர் குரலொடு இசைக்கும் ஆங்கண்
        கழைகாய்ந்து உலறிய வறங்கூர் நீள்இடை,
        வரிமரல் திரங்கிய கானம் பிற்படப்,
        பழுமரம் உள்ளிய பறவை போல,
        ஒண்படை மாரி வீழ்கனி பெய்தெனத்,
        துவைத்தெழு குருதி நிலமிசைப் பரப்ப,
        விளைந்த செழுங்குரல் அரிந்து, கால் குவித்துப்
        படுபிணப் பல்போர்பு அழிய வாங்கி
        எருதுகளி றாக, வாள்மடல் ஓச்சி
        அதரி திரித்த ஆளுகு கடாவின்,
        அகன்கண் தடாரி தெளிர்ப்ப ஒற்றி,
        ‘வெந்திறல் வியன்களம் பொலிக!’ என்று ஏத்தி
        இருப்புமுகம் செறித்த ஏந்து எழில் மருப்பின்
        வரைமருள் முகவைக்கு வந்தனென்; பெரும;
        வடிநவில் எ·கம் பாய்ந்தெனக், கிடந்த
        தொடியுடைத் தடக்கை ஓச்சி, வெருவார்
        இனத்துஅடி விராய வரிக்குடர் அடைச்சி
        அழுகுரற் பேய்மகள் அயரக், கழுகொடு
        செஞ்செவி எருவை திரிதரும்;
        அஞ்சுவரு கிடக்கைய களங்கிழ வோயே!


        371. பொருநனின் வறுமை!
        பாடியவர்: கல்லாடனார்.
        பாடப்பட்டோன்: பாண்டியன் தலையாலங்கானத்துச் செருவென்ற நெடுஞ்செழியன்.
        திணை: வாகை. துறை: மறக்களவழி.


        போதவிழ் அலரி நாரின் தொடுத்துத்,
        தயங்கு இரும் பித்தை பொலியச் சூடிப்
        பறையடு தகைத்த கலப்பையென், முரவுவாய்
        ஆடுறு குழிசி பாடின்று தூக்கி,
        மன்ற வேம்பின் ஒண்பூ உரைப்பக்,
        குறைசெயல் வேண்டா நசைஇய இருக்கையேன்,
        அரிசி இன்மையின் ஆரிடை நீந்திக்,
        கூர்வாய் இருப்படை நீரின் மிளிர்ப்ப,
        வருகணை வாளி . . . . . அன்பின்று தலைஇ,
        இரைமுரசு ஆர்க்கும் உரைசால் பாசறை,
        வில்லேர் உழவின் நின் நல்லிசை யுள்ளிக்,
        குறைத்தலைப் படுபிணன் எதிரப், போர்பு அழித்து
        யானை எருத்தின் வாள்மட லோச்சி
        அதரி திரித்த ஆள் உகு கடாவின்,
        மதியத் தன்ன என் விசியுறு தடாரி
        அகன்கண் அதிர, ஆகுளி தொடாலின்,
        பணைமருள் நெடுந்தாள், பல்பிணர்த் தடக்கைப்,
        புகர்முக முகவைக்கு வந்திசின் - பெரும!
        களிற்றுக்கோட்ட டன்ன வாலெயிறு அழுத்தி,
        விழுக்கொடு விரை இய வெள்நிணச் சுவையினள்,
        குடர்த்தலை மாலை சூடி, ‘உணத்தின
        ஆனாப் பெருவளம் செய்தோன் வானத்து
        வயங்குபன் மீனினும் வாழியர், பல’ என,
        உருகெழு பேய்மகள் அயரக்,
        குருதித்துக ளாடிய களம்கிழ வோயே!


        372. ஆரம் முகக்குவம் எனவே!
        பாடியவர்: மாங்குடி கிழார்.
        பாடப்பட்டோன்: தலையாலங்கானத்துச் செருவென்ற பாண்டியன் நெடுஞ்செழியன்.
        திணை: வாகை. துறை: மறக்கள வேள்வி.


        விசிபிணித் தடாரி விம்மென ஒற்றி,
        ஏத்தி வந்த தெல்லாம் முழுத்த
        இலங்குவாள் அவிரொளி வலம்பட மின்னிக்
        கணைத்துளி பொழிந்த கண்கூடு பாசறைப்,
        பொருந்தாத் தெவ்வர் அரிந்ததலை அடுப்பின்,
        கூவிள விறகின் ஆக்குவரி நுடங்கல்,
        ஆனா மண்டை வன்னியந் துடுப்பின்,
        ஈனா வேண்மாள் இடந்துழந்து அட்ட
        மாமறி பிண்டம் வாலுவன் ஏந்த,
        ‘வதுவை விழவின் புதுவோர்க்கு எல்லாம்
        வெவ்வாய்ப் பெய்த பூதநீர் சால்க” எனப்
        புலவுக்களம் பொலிய வேட்டோய்! நின்
        நிலவுத்திகழ் ஆரம் முகக்குவம் எனவே.


        373. நின்னோர் அன்னோர் இலரே!
        பாடியவர்: கோவூர்கிழார்.
        பாடப்பட்டோன்: சோழன் குராப்பள்ளித் துஞ்சிய கிள்ளி வளவன்.
        திணை: வாகை. துறை: மறக்களவழி; ஏர்க்கள உருவகமும் ஆம்.,


        உருமிசை முழக்கென முரசும் இசைப்பச்,
        செருநவில் வேழம் கொண்மூ ஆகத்,
        தேர்மா அழிதுளி தலைஇ , நாம் உறக்
        கணைக்காற் றொடுத்த கண்ணகன் பாசறை,
        இழிதரு குருதியடு ஏந்திய ஒள்வாள்
        பிழிவது போலப் பிட்டைஊறு உவப்ப,
        மைந்தர் ஆடிய மயங்குபெருந் தானைக்,
        கொங்கு புறம் பெற்ற கொற்ற வேந்தே!
        . . . . . . தண்ட மாப்பொறி
        மடக்கண் மயில் இயன் மறலி யாங்கு
        நெடுங்சுவர் நல்லில் புலம்பக் கடைகழிந்து,
        மென்தோள் மகளிர் மன்றம் பேணார்,
        புண்ணுவ. . . . . . . . . . . . .
        . . . . .அணியப் புரவி வாழ்கெனச்,
        சொல்நிழல் இன்மையின் நன்னிழல் சேர,
        நுண்பூண் மார்பின் புன்றலைச் சிறாஅர்
        அம்பழி பொழுதில் தமர்முகம் காணா,
        . . . . . . . . . ற்றொக்கான
        வேந்துபுறங் கொடுத்த வீய்ந்துகு பறந்தலை,
        மாட மயங்கெரி மண்டிக், கோடிறுபு,
        உரும் எறி மலையின், இருநிலம் சேரச்,
        சென்றோன் மன்ற சொ¦ . . . .
        . . . . . ண்ணநிகர் கண்டுகண் அலைப்ப,
        வஞ்சி முற்றம் வயக்கள னாக,
        அஞ்சா மறவர் ஆட்போர்பு அழித்துக்
        கொண்டனை பெரும! குடபுலத்து அதரி;
        பொலிக அத்தை நின் பணைதனற . . . ளம்!
        விளங்குதிணை, வேந்தர் களந்தொறுஞ் சென்ற,
        “புகர்முக முகவை பொலிக!” என்றி ஏத்திக்,
        கொண்டனர்’ என்ப பெரியோர் : யானும்
        அங்கண் மாக்கிணை அதிர ஒற்ற,
        . . . . . லெனாயினுங் காதலின் ஏத்தி
        நின்னோர் அன்னோர் பிறரிவண் இன்மையின்,
        மன்னெயில் முகவைக்கு வந்திசின், பெரும!
        பகைவர் புகழ்ந்த அண்மை, நகைவர்க்குத்
        தாவின்று உதவும் பண்பின், பேயடு
        கணநரி திரிதரும் ஆங்கண், நிணன் அருந்து
        செஞ்செவி எருவை குழீஇ,
        அஞ்சுவரு கிடக்கைய களங்கிழ வோயே!


        374. அண்டிரன் போல்வையோ ஞாயிறு?
        பாடியவர்: உறையூர் ஏணிச்சேர் முடமோசியார்.
        பாடப்பட்டோன்: ஆய் அண்டிரன்.
        திணை: பாடாண். துறை: பூவைநிலை.


        கானல் மேய்ந்து வியன்புலத் தல்கும்
        புல்வாய் இரலை நெற்றி யன்ன,
        பொலம் இலங்கு சென்னிய பாறுமயிர் அவியத்
        தண்பனி உறைக்கும் புலரா ஞாங்கர்,
        மன்றப் பலவின் மால்வரைப் பொருந்தி, என்
        தெண்கண் மாக்கிணை தெளிர்ப்ப ஒற்றி,
        இருங்கலை ஓர்ப்ப இசைஇக், காண்வரக்,
        கருங்கோற் குறிஞ்சி அடுக்கம் பாடப்,
        புலிப்பற் றாலிப் புன்றலைச் சிறா அர்
        மான்கண் மகளிர், கான்தேர் அகன்று உவா
        சிலைப்பாற் பட்ட முளவுமான் கொழுங்குறை,
        விடர்முகை அடுக்கத்துச் சினைமுதிர் சாந்தம்,
        புகர்முக வேழத்து முருப்பொடு, மூன்றும்,
        இருங்கேழ் வயப்புலி வரி அதள் குவைஇ,
        விரிந்து இறை நல்கும் நாடன், எங்கோன்,
        கழல்தொடி ஆஅய் அண்டிரன் போல,
        வண்மையும் உடையையோ? ஞாயிறு!
        கொன்விளங் குதியால் விசும்பி னானே!


        375. பாடன்மார் எமரே!
        பாடியவர்: உறையூர் ஏணிச்சேரி முடமோசியார்.
        பாடப்பட்டோன்: ஆய் அண்டிரன்.
        திணை: பாடாண் . துறை: வாழ்த்தியல்.


        அலங்குகதிர் சுமத்த கலங்கற் சூழி
        நிலைதளர்வு தொலைந்த ஒல்குநிலைப் பல்காற்
        பொதியில் ஒருசிறை பள்ளி யாக
        முழாவரைப் போந்தை அரவாய் மாமடல்
        நாரும் போழும் கிணையோடு சுருக்கி,
        ஏரின் வாழ்நர் குடிமுறை புகாஅ,
        ‘ஊழ் இரந்து உண்ணும் உயவல் வாழ்வைப்
        புரவுஎதிர்ந்து கொள்ளும் சான்றோர் யார்?’ எனப்
        புரசம் தூங்கும் அறாஅ யாணர்,
        வரையணி படப்பை, நன்னாட்டுப் பொருந!
        பொய்யா ஈகைக் கழல்தொடி ஆஅய்!
        யாவரும் இன்மையின் கிணைப்பத், தாவது,
        பெருமழை கடல்பரந் தாஅங்கு, யானும்
        ஒருநின் உள்ளி வந்தனென்; அதனால்
        புலவர் புக்கில் ஆகி, நிலவரை
        நிலீ இயர் அத்தை, நீயே! ஒன்றே
        நின்னின்று வறுவிது ஆகிய உலகத்து,
        நிலவன் மாரோ, புரவலர்! துன்னிப்,
        பெரிய ஓதினும் சிறிய உணராப்
        பீடின்று பெருகிய திருவின்,
        பாடில், மன்னரைப் பாடன்மார் எமரே!


        376. கிணைக்குரல் செல்லாது!
        பாடியவர்: புறத்திணை நன்னாகனார்.
        பாடப்பட்டோன்: ஓய்மான் நல்லியாதன்.
        திணை:பாடாண். துறை: இயன்மொழி.


        விசும்பு நீத்தம் இறந்த ஞாயிற்றுப்
        பசுங்கதிர் மழுகிய சிவந்துவாங்கு அந்தி
        சிறுநனி பிறந்த பின்றைச், செறிபிணிச்
        சிதாஅர் வள்பின்என் தடாரி தழீஇப்,
        பாணர் ஆரும் அளவை, யான்தன்
        யாணர் நல்மனைக் கூட்டு முதல் நின்றனென்!
        இமைத்தோர் விழித்த மாத்திரை, ஞெரேரெனக்,
        குணக்கு எழு திங்கள் கனைஇருள் அகற்றப்,
        பண்டுஅறி வாரா உருவோடு, என் அரைத்
        தொன்றுபடு துளையடு பருஇழை போகி,
        நைந்துகரை பறைந்தஎன் உடையும் நோக்கி,
        ‘விருந்தினன் அளியன், இவன்’ எனப், பெருந்தகை
        நின்ற முரற்கை நீக்கி, நன்றும்
        அரவுவெகுண் டன்ன தேறலொடு. சூடுதருபு,
        நிரயத் தன்னஎன் வறன்களைந் தன்றே,
        இரவி னானே, ஈத்தோன் எந்தை;
        அற்றை ஞான்றினோடு இன்றின் ஊங்கும்,
        இரப்பச் சிந்தியேன், நிரப்படு புணையின்;
        உளத்தின் அளக்கும் மிளிர்ந்த தகையேன்;
        நிறைக்குளப் புதவின் மகிழ்ந்தனெ னாகி,
        ஒருநாள், இரவலர் வரையா வள்ளியோர் கடைத்தலை,
        ஞாங்கர் நெடுமொழி பயிற்றித்,
        தோன்றல் செல்லாது, என் சிறுகிணைக் குரலே.


        377. நாடு அவன் நாடே!
        பாடியவர்: உலோச்சனார்.
        பாடப்பட்டோன்: சோழன் இராசசூயம் வேட்ட பெருநற் கிள்ளி.
        திணை: பாடாண். துறை: வாழ்த்தியல்.


        பனி பழுநிய பல் யாமத்துப்
        பாறு தலை மயிர் நனைய,
        இனிது துஞ்சும் திருநகர் வரைப்பின்,
        இனையல் அகற்ற என் கிணைதொடாக் குறுகி,
        ‘அவி உணவினோர் புறங் காப்ப,
        அற, நெஞ்சத்தோன் வாழ, நாள்’ என்று,
        அதற் கொண்டு வரல் ஏத்திக்
        கரவு “இல்லாக் கவிவண் கையான்,
        வாழ்க!” எனப் பெயர் பெற்றோர்
        பிறர்க்கு உவமம் பிறர் இல், என
        அது நினைத்து, மதி மழுகி,
        அங்கு நின்ற எற் காணூஉச்
        ‘சேய் நாட்டுச் செல் கிணைஞனை!
        நீபுரவலை எமக்கு’ என்ன,
        மலைபயந்த மணியும், கடறுபயந்த பொன்னும்,
        கடல் பயந்த கதிர் முத்தமும்,
        வேறுபட்ட உடையும், சேறுபட்ட தசும்பும்,
        கனவிற் கண்டாங்கு, வருந்தாது நிற்ப,
        நனவின் நல்கியோன், நகைசால் தோன்றல்;
        நாடுஎன மொழிவோர் அவன் நாடென மொழிவோர்
        வேந்தென மொழிவோர், ‘அவன் வேந்தென மொழிவோர்
        . . . . . பொற்கோட்டு யானையர்
        கவர் பரிக் கச்சை நன்மான்
        வடி மணி வாங்கு உருள
        . . . . நல்தேர்க் குழுவினர்,
        கத ழிசை வன்க ணினர்,
        வாளின் வாழ்நர், ஆர்வமொடு ஈண்டிக்,
        கடல் ஒலி கொண்ட தானை
        அடல்வெங் குருசில்! மன்னிய நெடிதே!


        378. எஞ்சா மரபின் வஞ்சி!
        பாடியவர்: ஊன்பொதி பசுங்குடையார்.
        பாடப்பட்டோன்: சோழன் செரப்பாழி எறிந்த இளஞ்சேட் சென்னி.
        திணை: பாடாண் . துறை: இயன்மொழி.


        தென் பரதவர் மிடல் சாய,
        வட வடுகர் வாள் ஓட்டிய
        தொடையமை கண்ணித் திருந்துவேல் தடக்கைக்,
        கடுமா கடை இய விடுபரி வடிம்பின்,
        நற்றார்க் கள்ளின், சோழன் கோயில்,
        புதுப்பிறை யன்ன சுதைசெய் மாடத்துப்,
        பனிக்கயத் தன்ன நீள்நகர் நின்று, என்
        அரிக்கூடு மாக்கிணை இரிய ஒற்றி,
        எஞ்சா மரபின் வஞ்சி பாட,
        எமக்கென வகுத்த அல்ல, மிகப்பல,
        மேம்படு சிறப்பின் அருங்கல வெறுக்கை
        தாங்காது பொழிதந் தோனே; அது கண்டு,
        இலம்பாடு உழந்தஎன் இரும்பேர் ஒக்கல்,
        விரல்செறி மரபின செவித்தொடக் குநரும்,
        செவித்தொடர் மரபின விரற்செறிக் குநரும்,
        அரைக்கமை மரபின மிடற்றியாக் குநரும்,
        கடுந்தெறல் இராமன் உடன்புணர் சீதையை
        வலித்தகை அரக்கன் வெளவிய ஞான்றை,
        நிலஞ்சேர் மதர் அணி கண்ட குரங்கின்
        செம்முகப் பெருங்கிளை இழைப்பொலிந் தா அங்கு,
        அறாஅ அருநகை இனிதுபெற் றிகுமே,
        இருங்குளைத் தலைமை எய்தி,
        அரும்படர் எவ்வம் உழந்ததன் தலையே.


        379. இலங்கை கிழவோன்!
        பாடியவர்: புறத்திணை நன்னாகனார்
        பாடப்பட்டோன்: ஓய்மான்வில்லியாதன்
        திணை:பாடாண் துறை: பரிசில்


        யானே பெறுக, அவன் தாள்நிழல் வாழ்க்கை;
        அவனே பெறுக, என் நாஇசை நுவறல்;
        நெல்லரி தொழுவர் கூர்வாள் மழுங்கின்,
        பின்னை மறத்தோடு அரியக், கல்செத்து,
        அள்ளல் யாமைக் கூன்புறத்து உரிஞ்சும்
        நெல்லமல் புரவின் இலங்கை கிழவோன்
        வில்லி யாதன் கிணையேம்; பெரும!
        குறுந்தாள் ஏற்றைக் கொளுங்கண் அவ்விளர்!
        நறுநெய் உருக்கி, நாட்சோறு ஈயா,
        வல்லன், எந்தை, பசிதீர்த்தல்’ எனக்,
        கொன்வரல் வாழ்க்கைநின் கிணைவன் கூறக்,
        கேட்டதற் கொண்டும் வேட்கை தண்டாது.
        விண்தோய் தலைய குன்றம் பிற்பட,
        ‘ . . . . ரவந்தனென், யானே-
        தாயில் தூவாக் குழவிபோல, ஆங்கு அத்
        திருவுடைத் திருமனை, ஐதுதோன்று கமழ்புகை
        வருமழை மங்குலின் மறுகுடன் மறைக்கும்
        குறும்படு குண்டகழ் நீள்மதில் ஊரே.


        380. சேய்மையும் அணிமையும்!


        தென் பவ்வத்து முத்துப் பூண்டு
        வட குன்றத்துச் சாந்தம் உரீ இ.
        . . . . . . . ங்கடல் தானை,
        இன்னிசைய விறல் வென்றித்,
        தென் னவர் வய மறவன்,
        மிசைப் பெய்தநீர் கடல்பரந்து முத்தாகுந்து,
        நாறிதழ்க் குளவியடு கூதளம் குழைய,
        தேறுபெ. . . . . . . . த்துந்து,
        தீஞ்சுளைப் பலவின் நாஞ்சிற் பொருநன்;
        துப்புஎதிர்ந் தோர்க்கே உள்ளாச் சேய்மையன்;
        நட்புஎதிர்ந் தோர்க்கே அங்கை நண்மையன்;
        வல்வேல் கந்தன் நல்லிசை யல்ல,
        . . . த்தார்ப் பிள்ளையஞ் சிறாஅர்;
        அன்னன் ஆகன் மாறே, இந்நிலம்
        இலம்படு காலை ஆயினும்,
        புலம்பல்போ யின்று, பூத்தஎன் கடும்பே.


        381. கரும்பனூரன் காதல் மகன்!
        பாடியவர்: புறத்திணை நன்னகனார்.
        பாடப்பட்டோன்: கரும்பனூர் கிழான்.
        திணை: பாடாண். துறை: இயன் மொழி.


        ஊனும் ஊணும் முனையின், இனிதெனப்,
        பாலிற் பெய்தவும், பாகிற் கொண்டவும்
        அளவுபு கலந்து, மெல்லிது பருகி,
        விருந்து உறுத்து, ஆற்ற இருந்தென மாகச்,
        ‘சென்மோ, பெரும! எம் விழவுடை நாட்டு?’ என,
        யாம்தன் அறியுநமாகத்’ தான் பெரிது
        அன்புடை மையின், எம்பிரிவு அஞ்சித்
        துணரியது கொளாஅ வாகிப், பழம்ஊழ்த்துப்,
        பயம்பகர் வறியா மயங்கரில் முதுபாழ்ப்
        பெயல்பெய் தன்ன, செல்வத்து ஆங்கண்
        ஈயா மன்னர் புறங்கடைத் தோன்றிச்,
        சிதாஅர் வள்பின் சிதர்ப்புறத் தடாரி
        ஊன்சுகிர் வலந்த தெண்கண் ஒற்றி,
        விரல்விசை தவிர்க்கும் அரலையில் பாணியின்,
        இலம்பாடு அகற்றல் யாவது? புலம்பொடு
        தெருமரல் உயக்கமும் தீர்க்குவெம்; அதனால்,
        இருநிலம் கூலம் பாறக், கோடை
        வருமழை முழக்கு இசைக்கு ஓடிய பின்றைச்,
        சேயை யாயினும், இவணை யாயினும்
        இதற்கொண்டு அறிநை; வாழியோ, கிணைவ!
        சிறுநனி, ஒருவழிப் படர்க’ என் றோனே - எந்தை,
        ஒலிவெள் அருவி வேங்கட நாடன்;
        உறுவரும் சிறுவரும் ஊழ்மாறு உய்க்கும்
        அறத்துறை அம்பியின் மான, மறப்பின்று,
        இருங்கோள் ஈராப் பூட்கைக்
        கரும்பன் ஊரன் காதல் மகனே!


        382. கேட்டொறும் நடுங்க ஏத்துவேன்!
        பாடியவர்: கோவூர் கிழார்.
        பாடப்பட்டோன்: சோழன் நலங்கிள்ளி.
        திணை: பாடாண். துறை: கடைநிலை.


        கடல் படை அடல் கொண்டி,
        மண் டுற்ற மலிர் நோன்றாள்,
        தண் சோழ நாட்டுப் பொருநன்,
        அலங்கு உளை அணி இவுளி
        நலங் கிள்ளி நசைப் பொருநரேம்;
        பிறர்ப் பாடிப் பெறல் வேண்டேம்
        அவற் பாடுதும், ‘அவன் தாள் வாழிய!’ என!
        நெய் குய்ய ஊன் நவின்ற
        பல்சோற்றான், இன் சுவைய
        நல் குரவின் பசித் துன்பின் நின்
        முன்நாள் விட்ட மூதறி சிறா அரும்,
        யானும், ஏழ்மணி யங்கேள், அணிஉத்திக்,
        கட்கேள்விக், சுவை நாவின்
        நிறன் உற்ற, அரா அப் போலும்
        வறன் ஒரீ இ, வழங்கு வாய்ப்ப,
        விடுமதி அத்தை, கடுமான் தோன்றல்!
        நினதே, முந்நீர் உடுத்த இவ் வியன் உலகு, அறிய;
        எனதே, கிடைக்காழ் அன்ன தெண்கண் மாக்கிணை
        கண்ணகத்து யாத்த நுண் அரிச் சிறுகோல்
        எறிதொறும் நுடங்கி யாங்கு, நின் பகைஞர்
        கேட்டொறும் நடுங்க, ஏத்துவென்,
        வென்ற தேர், பிறர் வேத்தவை யானே.


        383. வெள்ளி நிலை பரிகோ!
        பாடியவர்: மாறோக்கத்து நப்பசலையார்.
        பாடப்பட்டோன்: பெயர் தெரிந்திலது
        (கடுந்தேர் அவியனென ஒருவனை உடையேன்' என்று குறித்தது கொண்டு,அவனைப் பாடியதாகக் கொள்ளலும் பொருந்தும்)
        திணை: பாடாண். துறை: கடைநிலை.


        ஒண்பொறிச் சேவல் எடுப்ப ஏற்றெழுந்து,
        தண்பனி உறைக்கும் புலரா ஞாங்கர்,
        நுண்கோல் சிறுகிணை சிலம்ப ஒற்றி,
        நெடுங்கடை நின்று, பகடுபல வாழ்த்தித்,
        தன்புகழ் ஏத்தினெ னாக, ஊன்புலந்து,
        அருங்கடி வியன்நகர்க் குறுகல் வேண்டிக்,
        கூம்புவிடு மென்பிணி அவிழ்த்த ஆம்பல்,
        தேம்பாய் உள்ள தம்கமழ் மடர் உளப்,
        பாம்பு உரி அன்ன வடிவின, காம்பின்
        கழைபடு சொலியின் இழை அணி வாரா.
        ஒண்பூங் கலிங்கம் உடீ இ, நுண்பூண்
        வசிந்துவாங்கு நுசுப்பின், அவ்வாங்கு உந்திக்,
        கற்புடை மடந்தை தற்புறம் புல்ல,
        எற் பெயர்ந்த நோக்கி . . . . .
        . . . . கற்கொண்டு,
        அழித்துப் பிறந்ததென னாகி, அவ்வழிப்,
        பிறர், பாடுபுகழ் பாடிப் படர்பு அறி யேனே;
        குறுமுலைக்கு அலமரும் பால் ஆர் வெண்மறி,
        நரைமுக வூகமொடு, உகளும், சென. . .
        . . . . . . கன்றுபல கெழீ இய
        கான்கெழு நாடன், நெடுந்தேர் அவியன், என
        ஒருவனை உடையேன் மன்னே, யானே;
        அறான், எவன் பரிகோ, வெள்ளியது நிலையே?


        384. நெல் என்னாம்! பொன் என்னாம்!
        பாடியவர்: புறத்திணை நன்னாகனார்.
        பாடப்பட்டோன்: கரும்பனூர் கிழான்.
        திணை: பாடாண். துறை: கையறுநிலை.


        மென் பாலான் உடன் அணை இ,
        வஞ்சிக் கோட்டு உறங்கும் நாரை
        அறைக் கரும்பின் பூ அருந்தும்;
        வன் பாலான் கருங்கால் வரகின்
        . . .
        அங்கண் குறுமுயல் வெருவ, அயல
        கருங்கோட்டு இருப்பைப் பூஉறைக் குந்து;
        விழவின் றாயினும், உழவர் மண்டை
        இருங்கெடிற்று மிசையடு பூங்கள் வைகுந்து;
        . . . . . கிணையேம் பெரும!
        நெல் என்னாம், பொன் என்னாம்,
        கனற்றக் கொண்ட நறவு என்னும்,
        . . . . மனை என்னா, அவை பலவும்
        யான் தண்டவும், தான் தண்டான்,
        நிணம் பெருத்த கொழுஞ் சோற்றிடை
        மண் நாணப் புகழ் வேட்டு,
        நீர் நாண நெய் வழங்கிப்,
        புரந்தோன் எந்தை; யாம் எவன் தொலைவதை;
        அன்னோனை உடையேம் என்ப; இனி வறட்கு
        யாண்டு நிற்க வெள்ளி, மாண்ட
        உண்ட நன்கலம் பெய்து நுடக்கவும்.
        வந்த வைகல் அல்லது,
        சென்ற எல்லைச் செலவு அறி யேனே!


        385. காவிரி அணையும் படப்பை!
        பாடியவர்: கல்லாடனார்.
        பாடப்பட்டோன்: அம்பர் கிழான் அருவந்தை.
        திணை: பாடாண். துறை: வாழ்த்தியல்.


        வெள்ளி தோன்றப், புள்ளுக்குரல் இயம்ப,
        புலரி விடியல் பகடுபல வாழ்த்தித்,
        தன்கடைத் தோன்றினும் இலனே; பிறன் கடை,
        அகன்கண் தடாரிப் பாடுகேட்டு அருளி,
        வறன்யான் நீங்கல் வேண்டி, என் அரை
        நிலந்தினச் சிதைந்த சிதாஅர் களைந்து,
        வெளியது உடீஇ, என் பசிகளைந் தோனே;
        காவிரி அணையும் தாழ்நீர்ப் படப்பை
        நெல்விளை கழனி அம்பர் கிழவோன்.
        நல்அரு வந்தை, வாழியர்; புல்லிய
        வேங்கட விறல்வரைப் பட்ட
        ஓங்கல் வானத்து உறையினும் பலவே!


        386. வேண்டியது உணர்ந்தோன்!
        பாடியவர்: கோவூர் கிழார்.
        பாடப்பட்டோன்: சோழன் குளமுற்றத்துத் துஞ்சிய கிள்ளிவளவன்.
        திணை: பாடாண். துறை: வாழ்த்தியல்.


        நெடு நீர நிறை கயத்துப்
        படு மாரித் துளி போல,
        நெய் துள்ளிய வறை முகக்கவும்,
        சூடு கிழித்து வாடுஊன் மிசையவும்,
        ஊன் கொண்ட வெண் மண்டை
        ஆன் பயத்தான் முற்று அழிப்பவும்,
        வெய்து உண்ட வியர்ப்பு அல்லது,
        செய் தொழிலான் வியர்ப்பு அறியாமை
        ஈத்தோன் எந்தை, இசைதனது ஆக;
        வயலே நெல்லின் வேலி, நீடிய கரும்பின்
        பாத்திப் பன்மலர்ப் பூத்த துப்பின;
        புறவே , புல்லருந்து பல்லா யத்தான்,
        வில்இருந்த வெங்குறும் பின்று;
        கடலே, கால்தந்த கலம் எண்ணுவோர்
        கானற் புன்னைச் சினைநிலக் குந்து;
        கழியே, சிறுவெள் உப்பின் கொள்ளை சாற்றி,
        பெருங்கல் நன்னாட்டு உமண்ஒலிக் குந்து;
        அன்னநன் நாட்டுப் பொருநம், யாமே;
        பொரா அப் பொருந ரேம்,
        குணதிசை நின்று குடமுதற் செலினும்,
        வடதிசை நின்று தென்வயிற் செலினும்,
        தென்திசை நின்று குறுகாது நீடினும்,
        யாண்டும் நிற்க, வெள்ளி; யாம்
        வேண்டியது உணர்ந்தோன் தாள்வா ழியவே!


        387. சிறுமையும் தகவும்!
        பாடியவர்: குண்டுகட் பாலியாதனார்.
        பாடப்பட்டோன்: சேரமான் சிக்கற்பள்ளித் துஞ்சிய செல்வக்கடுங்கோ வாழியாதன்.
        திணை: பாடாண். துறை: வாழ்த்தியல்.


        வள் உகிர வயல் ஆமை
        வெள் அகடு கண் டன்ன,
        வீங்கு விசிப் புதுப் போர்வைத்
        தெண்கண் மாக்கிணை இயக்கி, “என்றும்
        மாறு கொண்டோர் மதில் இடறி,
        நீறு ஆடிய நறுங் கவுள,
        பூம்பொறிப் பணை எருத்தின,
        வேறு வேறு பரந்து இயங்கி,
        வேந்துடை மிளை அயல் பரக்கும்,
        ஏந்து கோட்டு இரும்பிணர்த் தடக்கைத்,
        திருந்து தொழிற் பல பகடு
        பகைப்புல மன்னர் பணிதிறை தந்து, நின்
        நசைப்புல வாணர் நல்குரவு அகற்றி,
        மிகப்பொலியர், தன் சேவடியத்தை !” என்று
        யாஅன் இசைப்பின், நனிநன்று எனாப்,
        பலபிற வாழ்த்த இருந்தோர் தங்கோன்!
        மருவ இன்நகர் அகன் கடைத்தலைத்,
        திருந்துகழல் சேவடி குறுகல் வேண்டி,
        வென் றிரங்கும் விறன் முரசினோன்,
        என் சிறுமையின், இழித்து நோக்கான்.
        தன் பெருமையின் தகவு நோக்கிக்,
        குன்று உறழ்ந்த களி றென்கோ;
        கொய் யுளைய மா என்கோ?
        மன்று நிறையும் நிரை என்கோ?
        மனைக் களமரொடு களம் என்கோ?
        ஆங்கவை கனவுஎன மருள, வல்லே, நனவின்
        நல்கி யோனே, நகைசால் தோன்றல்;
        ஊழி வாழி, பூழியர் பெருமகன்!
        பிணர் மருப்பு யானைச் செருமிகு நோன்தாள்
        செல்வக் கடுங்கோ வாழி யாதன்
        ஒன்னாத் தெவ்வர் உயர்குடை பணிந்து, இவன்
        விடுவர் மாதோ நெடிதோ நில்லாப்
        புல்லிளை வஞ்சிப் புறமதில் அலைக்கும்
        கல்லென் பொருநை மணலினும், ஆங்கண்
        பல்லூர் சுற்றிய கழனி
        எல்லாம் விளையும் நெல்லினும் பலவே.


        388. நூற்கையும் நா மருப்பும்!
        பாடியவர்: மதுரை அளக்கர் ஞாழார் மகனார் மள்ளனார்.
        பாடப்பட்டோன்: சிறுகுடிகிழான் பண்ணன்.
        திணை: பாடாண். துறை: இயன்மொழி.


        வெள்ளி தென்புலத்து உறைய, விளைவயல்
        பள்ளம், வாடிய பயன்இல் காலை,
        இரும்பறைக் கிணைமகன் சென்றவன், பெரும்பெயர்
        சிறுகுடி கிழான் பண்ணன் பொருந்தித்,
        தன்நிலை அறியுநன் ஆக, அந்நிலை
        இடுக்கண் இரியல் போக, உடைய
        கொடுத்தோன் எந்தை, கொடைமேந் தோன்றல்,
        நுண்ணூல் தடக்கையின் நாமருப் பாக,
        வெல்லும் வாய்மொழிப் புல்லுடை விளைநிலம்
        பெயர்க்கும் பண்ணற் கேட்டிரோ; அவன்
        வினைப்பகடு ஏற்ற மேழிக் கிணைத்தொடா,
        நாடொறும் பாடேன் ஆயின், ஆனா
        மணிகிளர் முன்றில் தென்னவன் மருகன்,
        பிணிமுரசு இரங்கும் பீடுகெழு தானை
        அண்ணல் யானை வழுதி,
        கண்மா றிலியர்என் பெருங்கிளைப் புரவே!


        389. நெய்தல் கேளன்மார்!
        பாடியவர்: கள்ளில் ஆத்திரையனார்.
        பாடப்பட்டோன்: ஆதனுங்கன்.
        திணை: பாடாண். துறை: இயன்மொழி.


        ‘நீர் நுங்கின் கண் வலிப்பக்
        கான வேம்பின் காய் திரங்கக்,
        கயங் களியும் கோடை ஆயினும்,
        ஏலா வெண்பொன் போகுறு காலை,
        எம்மும் உள்ளுமோ பிள்ளைஅம் பொருநன்!
        என்றுஈத் தனனே, இசைசால் நெடுந்தகை;
        இன்றுசென்று எய்தும் வழியனும் அல்லன்;
        செலினே, காணா வழியனும் அல்லன்;
        புன்தலை மடப்பிடி இனையக், கன்றுதந்து,
        குன்றக நல்லூர் மன்றத்துப் பிணிக்கும்,
        கல்லிழி அருவி வேங்கடங் கிழவோன்,
        செல்வுழி எழாஅ நல்லேர் முதியன்!
        ஆத னுங்கன் போல, நீயும்
        பசித்த ஒக்கல் பழங்கண் வீட,
        வீறுசால் நன்கலம் நல்குமதி, பெரும!
        ஐதுஅகல் அல்குல் மகளிர்
        நெய்தல் கேளன்மார், நெடுங்கடை யானே!


        390. காண்பறியலரே!
        பாடியவர்: ஔவையார்.
        பாடப்பட்டோன்: அதியமான் நெடுமான் அஞ்சி.
        திணை: பாடாண். துறை: இயன்மொழி.


        அறவை நெஞ்சத்து ஆயர், வளரும்
        மறவை நெஞ்சத்து தாய்இ லாளர்,
        அரும்பலர் செருந்தி நெடுங்கான் மலர்கமழ்,
        விழவணி வியன்களம் அன்ன முற்றத்து,
        ஆர்வலர் குறுகின் அல்லது, காவலர்
        கடவிலும் குறுகாக் கடியுடை வியன்நகர்,
        மலைக்கணத்து அன்ன மாடம் சிலம்ப, வென்
        அரிக்குரல் தடாரி இரிய ஒற்றிப்
        பாடி நின்ற பன்னாள் அன்றியும்,
        சென்ற ஞான்றைச் சென்றுபடர் இரவின்
        வந்ததற் கொண்டு,’ நெடுங்கடை நின்ற
        புன்தலைப் பொருநன் அளியன் தான்’ எனத்,
        தன்உழைக் குறுகல் வேண்டி, என்அரை
        முதுநீர்ப் பாசி அன்ன உடைகளைந்து,
        திருமலர் அன்ன புதுமடிக் கொளீஇ,
        மகிழ்தரல் மரபின் மட்டே அன்றியும்,
        அமிழ்தன மரபின் ஊன்துவை அடிசில்
        வெள்ளி வெண்கலத்து ஊட்டல் அன்றி,
        முன்னூர்ப் பொதியில் சேர்ந்த மென்நடை
        இரும்பேர் ஒக்கல் பெரும்புலம்பு அகற்ற,
        அகடுநனை வேங்கை வீகண் டன்ன
        பகடுதரு செந்நெல் போரொடு நல்கிக்,
        ‘கொண்டி பெறுக!’ என் றோனே; உண்துறை
        மலைஅலர் அணியும் தலைநீர் நாடன்,
        கண்டார் கொண்டுமனை திருந்தடி வாழ்த்தி,
        . . . . . . . . . . . . . . .
        வான்அறி யலவென் பாடுபசி போக்கல்;
        அண்ணல் யானை வேந்தர்
        உண்மையோ, அறியலர், காண்பறி யலரே!


        391. வேலி ஆயிரம் விளைக!
        பாடியவர்: கல்லாடனார்.
        பாடப்பட்டோன்: பொறையாற்றுக் கிழான்.
        திணை: பாடாண். துறை: கடைநிலை.


        தண்துளி பலபொழிந்து எழிலி இசைக்கும்
        விண்டு அனைய விண்தோய் பிறங்கல்
        முகடுற உயர்ந்த நெல்லின் மகிழ்வரப்
        பகடுதரு பெருவளம் வாழ்த்திப் பெற்ற
        திருந்தா மூரி பரந்துபடக் கெண்டி,
        அரியல் ஆர்கையர் உண்டு இனிது உவக்கும்
        வேங்கட வரைப்பின் வடபுலம் பசித்தென,
        ஈங்குவந்து இறுத்தஎன் இரும்பேர் ஒக்கல்
        தீர்கை விடுக்கும் பண்பின் முதுகுடி
        நனந்தலை மூதூர் வினவலின்,
        ‘முன்னும் வந்தோன் மருங்கிலன், இன்னும்
        அளியன் ஆகலின், பொருநன் இவன்’ என,
        நின்னுணர்ந்து அறியுநர் என்உணர்ந்து கூறக்,
        காண்கு வந்திசிற் பெரும, மாண்தக
        இருநீர்ப் பெருங்கழி நுழைமீன் அருந்தும்
        ததைந்த தூவியம் புதாஅஞ் சேக்கும்
        துதைந்த புன்னைச் செழுநகர் வரைப்பின்,
        நெஞ்சமர் காதல் நின்வெய் யோளடு,
        இன்துயில் பெறுகதில் நீயே; வளஞ்சால்
        துளிபதன் அறிந்து பொழிய,
        வேலி ஆயிரம் விளைக நின் வயலே!


        392. அமிழ்தம் அன்ன கரும்பு!
        பாடியவர்: ஔவையார்.
        பாடப்பட்டோன்: அதியமான் நெடுமான் அஞ்சி மகன் பொகுட்டெழினி.
        திணை: பாடாண். துறை: கடைநிலை.


        மதிஏர் வெண்குடை அதியர் கோமான்
        கொடும்பூண் எழினி, நெடுங்கடை நின்று, யான்
        பசலை நிலவின் பனிபடு விடியல்,
        பொருகளிற்று அடிவழி யன்ன, என்கை
        ஒருகண் மாக்கிணை ஒற்றுபு கொடாஅ,
        ‘உருகெழு மன்னர் ஆர்எயில் கடந்து,
        நிணம்படு குருதிப் பெரும்பாட்டு ஈரத்து,
        அணங்குடை மரபின் இருங்களந் தோறும்,
        வெள்வாய்க் கழுதைப் புல்இனம் பூட்டி,
        வெள்ளை வரகும் கொள்ளும் வித்தும்
        வைகல் உழவ! வாழிய பெரிது’ எனச்
        சென்றுயான் நின்றனெ னாக, அன்றே,
        ஊருண் கேணிப் பகட்டுஇலைப் பாசி
        வேர்புரை சிதாஅர் நீக்கி, நேர்கரை
        நுண்ணூற் கலிங்கம் உடீஇ, உண்ம், எனத்
        தேட்கடுப்பு அன்ன நாட்படு தேறல்
        கோண்மீன் அன்ன பொலங்கலத்து அளைஇ,
        ஊண்முறை ஈத்தல் அன்றியும் , கோண்முறை
        விருந்திறை நல்கி யோனே - அந்தரத்து
        அரும்பெறல் அமிழ்த மன்ன
        கரும்புஇவண் தந்தோன் பெரும்பிறங் கடையே.


        393. பழங்கண் வாழ்க்கை!
        பாடியவர்: நல்லிறையனார்.
        பாடப்பட்டோன்: சோழன் குளமுற்றத்துத் துஞ்சிய கிள்ளி வளவன்.
        திணை: பாடாண். துறை: கடைநிலை.


        பதிமுதற் பழகாப் பழங்கண் வாழ்க்கைக்
        குறுநெடுந் துணையடும் கூமை வீதலிற்,
        குடிமுறை பாடி, ஒய்யென வருந்தி,
        அடல்நசை மறந்தஎம் குழிசி மலர்க்கும்
        கடனறி யாளர் பிறநாட்டு இன்மையின்
        வள்ளன் மையின்எம் வரைவோர் யார்?’ என;
        உள்ளிய உள்ளமொடு உலைநசை துணையா,
        உலகம் எல்லாம் ஒருபாற் பட்டென,
        மலர்தார் அண்ணல்நின் நல்லிசை உள்ளி,
        ஈர்ங்கை மறந்தஎன் இரும்பேர் ஒக்கல்
        கூர்ந்தஎவ் வம்வீடக், கொழுநிணம் கிழிப்பக்,
        கோடைப் பருத்தி வீடுநிறை பெய்த
        மூடைப் பண்டம் மிடைநிறைந் தன்ன,
        வெண்நிண மூரி அருள, நாளுற
        ஈன்ற அரவின் நாவுருக் கடுக்கும்என்
        தொன்றுபடு சிதாஅர் துவர நீக்கிப்,
        போதுவிரி பகன்றைப் புதுமலர் அன்ன,
        அகன்றுமடி கலிங்கம் உடீஇச், செல்வமும்
        கேடின்று நல்குமதி, பெரும! மாசில்
        மதிபுரை மாக்கிணை தெளிர்ப்ப ஒற்றி,
        ஆடுமகள் அல்குல் ஒப்ப வாடிக்,
        ‘கோடை யாயினும் கோடி . . . .
        காவிரி புரக்கும் நன்னாட்டுப் பொருந!
        வாய்வாள் வளவன் வாழ்க! எனப்
        பீடுகெழு நோன்தாள் பாடுகம் பலவே.


        394. என்றும் செல்லேன்!
        பாடியவர்: கோனாட்டு எறிச்சலூர் மாடலன் மதுரைக் குமரனார்.
        பாடப்பட்டோன்: சோழிய ஏனாதி திருக்குட்டுவன்.
        திணை: பாடாண். துறை: கடைநிலை.


        சிலையுலாய் நிமிர்ந்த சாந்துபடு மார்பின்,
        ஒலிபுனற் கழனி வெண்குடைக் கிழவோன்,
        வலிதுஞ்சு தடக்கை வாய்வாள் குட்டுவன்,
        வள்ளிய னாதல் வையகம் புகழினும்!
        உள்ளல் ஓம்புமின், உயர்மொழிப் புலவீர்!
        யானும், இருள்நிலாக் கழிந்த பகல்செய் வைகறை,
        ஒருகண் மாக்கிணை தெளிர்ப்ப ஒற்றிப்,
        பாடுஇமிழ் முரசின் இயல்தேர்த் தந்தை
        வாடா வஞ்சி பாடினேன் ஆக,
        அகமலி உவகையடு அணுகல் வேண்டிக்,
        கொன்றுசினந் தணியாப் புலவுநாறு மருப்பின்
        வெஞ்சின வேழம் நல்கினன் ; அஞ்சி
        யான்அது பெயர்த்தனென் ஆகத், தான்அது
        சிறிதென உணர்ந்தமை நாணிப், பிறிதும்ஓர்
        பெருங்களிறு நல்கி யோனே; அதற்கொண்டு,
        இரும்பேர் ஒக்கல் பெரும்புலம்பு உறினும்,
        ‘துன்னரும் பரிசில் தரும்’ என,
        என்றும் செல்லேன், அவன் குன்றுகெழு நாட்டே!


        395. அவிழ் நெல்லின் அரியல்!
        பாடியவர்: மதுரை நக்கீரர்.
        பாடப்பட்டோன்: சோழநாட்டு பிடவூர்கிழார் மகன் பெருஞ்சாத்தன்.
        திணை: பாடாண். துறை: கடைநிலை.


        மென் புலத்து வயல் உழவர்
        வன் புலத்துப் பகடு விட்டுக்
        குறு முயலின் குழைச் சூட்டொடு
        நெடு வாளைப் பல் உவியல்
        பழஞ் சோற்றுப் புக வருந்திப்,
        புதல் தளவின் பூச் சூடி,
        அரில் பறையாற் புள்ளோப்பி,
        அவிழ் நெல்லின் அரியலா ருந்து;
        மனைக் கோழிப் பைம்பயி ரின்னே,
        கானக் கோழிக் கவர் குரலொடு,
        நீர்க் கோழிக் கூப்பெயர்க் குந்து;
        வே யன்ன மென் தோளால்,
        மயில் அன்ன மென் சாயலார்,
        கிளிகடி யின்னே;
        அகல் அள்ளற் புள்இரீஇ யுந்து;
        ஆங்கப் , பலநல்ல புலன் அணியும்
        சீர்சான்ற விழுச் சிறப்பின்,
        சிறுகண் யானைப் பெறலருந் தித்தன்
        செல்லா நல்லிசை உறந்தைக் குணாது,
        நெடுங்கை வேண்மான் அருங்கடிப் பிடவூர்
        அறப்பெயர்ச் சாத்தன் கிளையேம், பெரும!
        முன்நாள் நண்பகல் சுரன்உழந்து வருந்திக்,
        கதிர்நனி சென்ற கனையிருள் மாலைத்,
        தன்கடைத் தோன்றி, என் உறவு இசைத்தலின்,
        தீங்குரல் . . கின் அரிக்குரல் தடாரியடு,
        ஆங்கு நின்ற எற் கண்டு,
        சிறிதும் நில்லான், பெரிதுங் கூறான்,
        அருங்கலம் வரவே அருளினன் வேண்டி,
        ஐயென உரைத்தன்றி நல்கித், தன்மனைப்
        பொன்போல் மடந்தையைக் காட்டி,’இவனை
        என்போல் போற்று’ என் றோனே; அதற்கொண்டு,
        அவன்மறவ லேனே, பிறர்உள்ள லேனே;
        அகன் ஞாலம் பெரிது வெம்பினும்,
        மிக வானுள் எரி தோன்றினும்,
        குள மீனோடும் தாள் புகையினும்,
        பெருஞ்செய் நெல்லின் கொக்குஉகிர் நிமிரல்
        பசுங்கண் கருனைச் சூட்டொடு மாந்த,
        ‘விளைவுஒன்றோ வெள்ளம் கொள்க!’ என,
        உள்ளதும் இல்லதும் அறியாது,
        ஆங்குஅமைந் தன்றால்; வாழ்க, அவன் தாளே!


        396. பாடல்சால் வளன்!
        பாடியவர்: மாங்குடி கிழார்.
        பாடப்பட்டோன்: வாட்டாற்று எழினியாதன்.
        திணை: பாடாண். துறை: கடைநிலை.


        கீழ் நீரால் மீன் வழங்குந்து;
        மீநீரான், கண்ணன்ன, மலர்பூக் குந்து;
        கழி சுற்றிய விளை கழனி,
        அரிப் பறையாற் புள் ளோப்புந்து;
        நெடுநீர் தொகூஉம் மணல் தண்கான்
        மென் பறையாற் புள் இரியுந்து;
        நனைக் கள்ளின் மனைக் கோசர்
        தீந் தேறல் நறவு மகிழ்ந்து
        தீங் குரவைக் கொளைத்தாங் குந்து;
        உள்ளி லோர்க்கு வலியா குவன்,
        கேளி லோர்க்குக் கேளா குவன்
        கழுமிய வென்வேல் வேளே;
        வளநீர் வாட்டாற்று எழினி யாதன்
        கிணை யேம், பெரும!
        கொழுந் தடிய சூடு என்கோ?
        வளநனையின் மட்டு என்கோ?
        குறு முயலின் நிணம் பெய்தந்த
        நறுநெய்ய சோறு என்கோ?
        திறந்து மறந்து கூட்டு முதல்
        முகந்து கொள்ளும் உணவு என்கோ?
        அன்னவை பலபல . . .
        . . . . வருந்திய
        இரும்பேர் ஒக்கல் அருந்தி எஞ்சிய
        அளித்து உவப்ப, ஈத்தோன் எந்தை;
        எம்மோர் ஆக்கக் கங்கு உண்டே;
        மாரி வானத்து மீன் நாப்பண்,
        விரி கதிர வெண் திங்களின்,
        விளங்கித் தோன்றுக, அவன் கலங்கா நல்லிசை!
        யாமும் பிறரும் வாழ்த்த, நாளும்
        நிரைசால் நன்கலன் நல்கி,
        உரைசெலச் சுரக்க அவன் பாடல்சால் வளனே!


        397. தண் நிழலேமே!
        பாடியவர்: எருக்காட்டூர்த் தாயங் கண்ணனார்.
        பாடப்பட்டோன்: கோழன் குளமுற்றத்துத் துஞ்சிய கிள்ளி வளவன்.
        திணை: பாடாண். துறை: பரிசில் விடை; கடைநிலை விடையும் ஆம்.


        வெள்ளியும் இருவிசும்பு ஏர்தரும்; புள்ளும்
        உயர்சினைக் குடம்பைக் குரல்தோற் றினவே;
        பொய்கையும் போடுகண் விழித்தன; பையச்
        சுடரும் சுருங்கின்று, ஒளியே; பாடெழுந்து
        இரங்குகுரல் முரசமொடு வலம்புரி ஆர்ப்ப,
        இரவுப் புறங்கண்ட காலைத் தோன்றி,
        எ·குஇருள் அகற்றும் ஏமப் பாசறை,
        வைகறை அரவம் கேளியர்! பலகோள்
        செய்தார் மார்ப! எழுமதி துயில்!’ எனத்,
        தெண்கண் மாக்கிணை தெளிர்ப்ப ஒற்றி,
        நெடுங்கடைத் தோன்றி யேனே; அது நயந்து,
        ‘உள்ளி வந்த பரிசிலன் இவன்’ என,
        நெய்யுறப் பொரித்த குய்யுடை நெடுஞ்சூடு,
        மணிக்கலன் நிறைந்த மணநாறு தேறல்,
        பாம்புரித் தன்ன வான்பூங் கலிங்கமொடு,
        மாரி யன்ன வண்மையின் சொரிந்து,
        வேனில் அன்ன என் வெப்பு நீங்க,
        அருங்கலம் நல்கி யோனே; என்றும்,
        செறுவிற் பூத்த சேயிதழ்த் தாமரை,
        அறுதொழில் அந்தணர் அறம்புரிந்து எடுத்த
        தீயடு விளங்கும் நாடன், வாய்வாள்
        வலம்படு தீவிற் பொலம்பூண் வளவன்;
        எறிதிரைப் பெருங்கடல் இறுதிக்கண் செலினும்,
        தெறுகதிர்க் கனலி தென்திசைத் தோன்றினும்,
        என்னென்று அஞ்சலம் யாமே; வென்வெல்
        அருஞ்சமம் கடக்கும் ஆற்றல், அவன்
        திருந்துகழல் நோன்தாள் தண்நிழ லேமே!


        398. துரும்புபடு சிதா அர்!
        பாடியவர்: திருத்தாமனார்.
        பாடப்பட்டோன்: சேரமான் வஞ்சன்.
        திணை: பாடாண். துறை: கடைநிலை.


        மதிநிலாக் கரப்ப, வெள்ளி ஏர்தர,
        வகைமாண் நல்லில் . . . . .
        பொறிமலர் வாரணம் பொழுது அறிந்து இயம்ப,
        பொய்கைப் பூமுகை மலரப், பாணர்
        கைவல் சீறியாழ் கடன் அறிந்து இயக்க,
        இரவுப் புறம் பெற்ற ஏம வைகறைப்,
        பரிசிலர் வரையா விரைசெய் பந்தர்
        வரிசையின் இறுத்த வாய்மொழி வஞ்சன்,
        நகைவர் குறுகின் அல்லது, பகைவர்க்குப்
        புலியினம் மடிந்த கல்லளை போலத்,
        துன்னல் போகிய பெரும்பெயர் மூதூர்,
        மதியத்து அன்னஎன் அரிக்குரல் தடாரி,
        இரவுரை நெடுவார் அரிப்ப வட்டித்து,
        ‘உள்ளி வருநர் கொள்கலம் நிறைப்போய்!
        ‘தள்ளா நிலையை யாகியர் எமக்கு’ என,
        என்வரவு அறீஇச்,
        சிறி திற்குப் பெரிது உவந்து,
        விரும்பிய முகத்த னாகி, என் அரைத்
        துரும்புபடு சிதாஅர் நீக்கித், தன் அரைப்
        புகைவிரிந் தன்ன பொங்குதுகில் உடீஇ,
        அழல்கான் றன்ன அரும்பெறல் மண்டை,
        நிழல்காண் தேறல் நிறைய வாக்கி,
        யான்உண அருளல் அன்றியும், தான்உண்
        மண்டைய கண்ட மான்வறைக் கருனை,
        கொக்குஉகிர் நிமிரல் ஒக்கல் ஆர,
        வரையுறழ் மார்பின், வையகம் விளக்கும்,
        விரவுமணி ஒளிர்வரும், அரவுஉறழ் ஆரமொடு,
        புரையோன் மேனிப் பூந்துகில் கலிங்கம்.
        உரைசெல அருளி யோனே;
        பறைஇசை அருவிப் பாயல் கோவே.


        399. கடவுட்கும் தொடேன்!
        பாடியவர்: ஐயூற் முடவனார்
        பாடப்பட்டோன்: தாமான் தோன்றிக்கோன்
        திணை: பாடாண் துறை: பரிசில் விடை


        அடுமகள் முகந்த அளவா வெண்ணெல்
        தொடிமாண் உலக்கைப் பருஉக்குற் றரிசி
        காடி வெள்ளுலைக் கொளீஇ நீழல்
        ஓங்குசினை மாவின் தீங்கனி நறும்புளி,
        மோட்டிவரு வராஅல் கோட்டுமீன் கொழுங்குறை,
        செறுவின் வள்ளை, சிறுகொடிப் பாகல்,
        பாதிரி யூழ்முகை அவிழ்விடுத் தன்ன,
        மெய்களைந்து, இன்னொடு விரைஇ. . .
        மூழ்ப்பப் பெய்த முழுஅவிழ்ப் புழுக்கல்,
        அழிகளிற் படுநர் களியட வைகின்,
        பழஞ்சோறு அயிலும் முழங்குநீர்ப் படப்பைக்
        காவிரிக் கிழவன், மாயா நல்லிசைக்
        கிள்ளி வளவன் உள்ளி, அவன்படர்தும்;
        செல்லேன் செல்லேன், பிறர்முகம் நோக்கேன்;
        நெடுங்கழைத் தூண்டில் விடுமீன் நொடுத்துக்,
        கிணைமகள் அட்ட பாவற் புளிங்கூழ்
        பொழுதுமறுத் துண்ணும் உண்டியேன், அழிவுகொண்டு,
        ஒருசிறை இருந்தேன்; என்னே! இனியே,
        ‘அறவர் அறவன், மறவர் மறவன்,
        மள்ளர் மள்ளன்,தொல்லோர் மருகன்,
        இசையிற் கொண்டான், நசையமுது உண்க’ என,
        மீப்படர்ந்து இறந்து, வன்கோல் மண்ணி,
        வள்பரிந்து கிடந்தஎன் தெண்கண் மாக்கிணை
        விசிப்புறுத்து அமைந்த புதுக்காழ்ப் போர்வை,
        அலகின் மாலை ஆர்ப்ப வட்டித்துக்,
        கடியும் உணவென்ன கடவுட்கும் தொடேன்;
        ‘கடுந்தேர் அள்ளற்கு அசாவா நோன்சுவல்
        பகடே அத்தை யான் வேண்டிவந் தது’ என,
        ஒன்றியான் பெட்டா அளவை, அன்றே
        ஆன்று விட்டனன் அத்தை; விசும்பின்
        மீன்பூத் தன்ன உருவப் பன்னிரை
        ஊர்தியடு நல்கி யோனே; சீர்கொள
        இழுமென இழிதரும் அருவி,
        வான்தோய் உயர்சிமைத் தோன்றிக் கோவே.


        400. உலகு காக்கும் உயர் கொள்கை!
        பாடியவர்: கோவூர் கிழார்.
        பாடப்பட்டோன்: சோழன் நலங்கிள்ளி.
        திணை: பாடாண். துறை: இயன்மொழி.


        மாசு விசும்பின் வெண் திங்கள்
        மூ வைந்தான் முறை முற்றக்,
        கடல் நடுவண் கண்டன்ன என்
        இயம் இசையா, மரபு ஏத்திக்
        கடைத் தோன்றிய கடைக் கங்குலான்
        பலர் துஞ்சவும் தான் துஞ்சான்,
        உலகு காக்கும் உயர் கொள்கை,
        கேட்டோன், எந்தை என் தெண்கிணைக் குரலே;
        கேட்டற் கொண்டும், வேட்கை தண்டாது:
        தொன்றுபடு சிதாஅர் மருங்கு நீக்கி,
        மிகப் பெருஞ் சிறப்பின் வீறுசால் நன்கலம்
        . . . . . . . . . . லவான
        கலிங்கம் அளித்திட்டு என்அரை நோக்கி,
        நாரரி நறவின் நாள்மகிழ் தூங்குந்து;
        போ தறியேன், பதிப் பழகவும்,
        தன்பகை கடிதல் அன்றியும், சேர்ந்தோர்
        பசிப்பகை கடிதலும் வல்லன் மாதோ;
        மறவர் மலிந்ததன் . . . . .
        கேள்வி மலிந்த வேள்வித் தூணத்து,
        இருங்கழி இழிதரும் ஆர்கலி வங்கம்
        தேறுநீர்ப் பரப்பின் யாறுசீத்து உய்த்துத்,
        துறைதொறும் பிணிக்கும் நல்லூர்,
        உறைவின் யாணர் , நாடுகிழ வோனே!
முதற்பத்து (கிடைத்திலது)


இரண்டாம்பத்து
பாடப்பட்டோன்: இமையவரம்பன் நெடுஞ்சேரலாதனைக்
பாடியவர்: குமட்டூர்க் கண்ணனார்


பாட்டு - 11
வரைமருள் புணா஢ வான்பிசிர் உடைய
வளிபாய்ந்(து) அட்ட துளங்குஇருங் கமஞ்சூல்
நளிஇரும் பரப்பின் மாக்கடல் முன்னி
அணங்(கு)உடை அவுணர் ஏமம் புணர்க்கும்
சூருடை முழுமுதல் தடிந்த போ஢சைக் 5
கடுஞ்சின விறல்வேள் களி(று)ஊர்ந் தாங்குச்
செவ்வாய் எஃகம் விலங்குநர் அறுப்ப
அருநிறம் திறந்த *புண்உமிழ் குருதி*யின்
மணிநிற இருங்கழி நீர்நிறம் பெயர்ந்து
மனாலக் கலவை போல அரண்கொன்று 10
முரண்மிகு சிறப்பின் உயர்ந்த ஊக்கலை
பலர்மொசிந்(து) ஓம்பிய திரள்பூங் கடம்பின்
கடியுடை முழுமுதல் துமிய வேஎய்
வென்(று)எறி முழங்குபணை செய்த வெல்போர்
நாரா஢ நறவின் ஆர மார்பின் 15
போர்அடு தானைச் சேர லாத
மார்புமலி பைந்தார் ஓடையொடு விளங்கும்
வலன்உயர் மருப்பின் பழிதீர் யானைப்
பொலன்அணி எருத்தம் மேல்கொண்டு பொலிந்தநின்
பலர்புகழ் செல்வம் இனிதுகண் டிகுமே 20
கவிர்ததை சிலம்பின் துஞ்சும் கவா஢
பரந்துஇலங்(கு) அருவியொடு நரந்தம் கனவும்
ஆ஡஢யர் துவன்றிய போ஢சை இமயம்
தென்னம் குமா஢யொ(டு) ஆயிடை
மன்மீக் கூறுநர் மறம்தபக் கடந்தே. 25


பெயர் - புண்ணுமிழ் குருதி (அடி 8)
துறை - செந்துறைப் பாடாண்பாட்டு
தூக்கு - செந்தூக்கு
வண்ணம் - ஒழுகு வண்ணம்


பாட்டு - 12


வயவர் வீழ வாளா஢ன் மயக்கி
இடங்கவர் கடும்பின் அரசுதலை பனிப்பக்
கடம்புமுதல் தடிந்த கடுஞ்சின வேந்தே
தார்அணி எருத்தின் வாரல் வள்உகிர்
அ஡஢மான் வழங்கும் சாரல் பிறமான் 5
தோடுகொள் இனநிரை நெஞ்(சு)அதிர்ந் தாங்கு
முரசுமுழங்கு நெடுநகர் அரசுதுயில் ஈயாது
மாதிரம் பனிக்கும் *மறம்வீங்கு பல்புகழ்*
கேட்டற்(கு) இனிதுநின் செல்வம் கேள்தொறும்
காண்டல் விருப்பொடு கமழும் குளவி 10
வாடாப் பைம்மயிர் இளைய வாடுநடை
அண்ணல் மழகளி(று) அ஡஢ஞிமி(று) ஓப்பும்
கன்றுபுணர் பிடிய குன்றுபல நீந்தி
வந்(து)அவண் நிறுத்த இரும்பேர் ஒக்கல்
தொல்பசி உழந்த பழங்கண் வீழ 15
எஃகுபோழ்ந்(து) அறுத்த வாள்நிணக் கொழுங்குறை
மைஊன் பெய்த வெண்நெல் வெண்சோறு
நனைஅமை கள்ளின் தேறலொடு மாந்தி
நீர்ப்படு பருந்தின் இருஞ்சிற(கு) அன்ன
நிலத்தின் சிதாஅர் களைந்த பின்றை 20
நூலாக் கலிங்கம் வால்அரைக் கொளீஇ
வணர்இரும் கதுப்பின் வாங்(கு)அமை மென்தோள்
வசைஇல் மகளிர் வயங்(கு)இழை அணிய
அமர்புமெய் ஆர்த்த சுற்றமொடு
நுகர்தற்(கு) இனிதுநின் பெரும்கலி மகிழ்வே. 25


பெயர் - மறம்வீங்கு பல்புகழ் (8)
துறை - செந்துறைப் பாடாண்பாட்டு
தூக்கு - செந்தூக்கு
வண்ணம் - ஒழுகு வண்ணம்


பாட்டு - 13


தொறுத்தவயல் ஆரல்பிறழ்நவும்
ஏறுபொருதசெறு உழாதுவித்துநவும்
கரும்பின் பாத்திப் *பூத்த நெய்தல்*
இருங்கண் எருமையின் நிரைதடுக் குநவும்
கலிகெழு துணங்கை ஆடிய மருங்கின் 5
வளைதலை மூதா ஆம்பல் ஆர்நவும்
ஒலிதெங்கின் இமிழ்மருதின்
புனல்வாயில் பூம்பொய்கைப்
பாடல் சான்ற பயம்கெழு வைப்பின்
நாடுகவின் அழிய நாமம் தோற்றிக் 10
கூற்(று)அடூஉ நின்ற யாக்கை போல
நீசிவந்(து) இறுத்த நீர்அழி பாக்கம்
வி஡஢பூங் கரும்பின் கழனி புல்எனத்
தி஡஢காய் விடத்தரொடு காருடை போகிக்
கவைத்தலைப் பேய்மகள் கழு(து)ஊர்ந்(து) இயங்க 15
ஊ஡஢ய நெருஞ்சி நீ(று)ஆடு பறந்தலைத்
தா(து)எரு மறுத்த கலிஅழி மன்றத்(து)
உள்ளம் அழிய ஊக்குநர் மிடல்தபுத்
துள்ளுநர் பனிக்கும் பாழா யினவே
காடே கடவுள் மேன புறவே 20
ஒள்ளிழை மகளிரொடு மள்ளர் மேன
ஆறே அவ்வனைத்(து) அன்றியும் ஞாலத்துக்
கூலம் பகர்நர் குடிபுறந் தராஅக்
குடிபுறம் தருநர் பாரம் ஓம்பி
அழல்சென்ற மருங்கின் வெள்ளி ஓடாது 25
மழைவேண்டு புலத்து மா஡஢ நிற்ப
நோயொடு பசிஇகந்(து) ஒ஡ணஇப்
பூத்தன்று பெருமநீ காத்த நாடே.


பெயர் - பூத்த நெய்தல் (3)
துறை - செந்துறைப் பாடாண்பாட்டு
தூக்கு - செந்தூக்கும் வஞ்சித்தூக்கும்
வண்ணம் - ஒழுகு வண்ணம்


பாட்டு - 14


நிலம்நீர் வளிவிசும்(பு) என்ற நான்கின்
அளப்பா஢ யையே
நாள்கோள் திங்கள் ஞாயிறு கனைஅழல்
ஐந்(து)ஒருங்கு புணர்ந்த விளக்கத்(து) அனையை
போர்தலை மிகுத்த ஈர்ஐம் பதின்மரொடு 5
துப்புத்துறை போகிய துணி(வு)உடை யாண்மை
அக்குரன் அனைய கைவண் மையையே
அமர்கடந்து மலைந்த தும்பைப் பகைவர்
போர்பீ(டு) அழித்த செருப்புகல் முன்ப
கூற்றுவெகுண்டு வா஢னும் ஆற்றுமாற் றலையே 10
எழுமுடி கெழீஇய திருஞெமர் அகலத்து
நோன்பு஡஢த் தடக்கைச் *சான்றோர் மெய்ம்மறை*
வான்உறை மகளிர் நலன்இகல் கொள்ளும்
வயங்(கு)இழை கரந்த வண்டுபடு கதுப்பின்
ஒடுங்(கு)ஈர் ஓதிக் கொடுங்குழை கணவ 15
பலகளிற்றுத் தொழுதியொடு வெல்கொடி நுடங்கும்
படைஏர் உழவ பாடினி வேந்தே
இலங்குமணி மிடைந்த பொலங்கலத் திகி஡஢க்
கடல்அக வரைப்பின்இப் பொழில்முழு(து) ஆண்டநின்
முன்திணை முதல்வர் போல நின்றுநீ 20
கெடாஅ நல்லிசை நிலைஇத்
தவாஅ லியரோஇவ் வுலகமோ(டு) உடனே.


பெயர் - சான்றோர் மெய்ம்மறை (12)
துறை - செந்துறைப் பாடாண்பாட்டு
தூக்கு - செந்தூக்கு
வண்ணம் - ஒழுகு வண்ணமும் சொற்சீர் வண்ணமும்


பாட்டு - 15


யாண்டுதலைப் பெயர வேண்டுபுலத்(து) இறுத்து
முனைஎ஡஢ பரப்பிய துன்னரும் சீற்றமொடு
மழைதவழ்பு தலைஇய மதில்மரம் முருக்கி
நிரை களிறுஒழுகிய *நிரைய வெள்ளம்*
பரந்(து)ஆடு கழங்(கு)அழி மன்மருங்(கு) அறுப்பக் 5
கொடிவிடு குரூஉப்புகை பிசிரக் கால்பொர
அழல்கவர் மருங்கின் உருஅறக் கெடுத்துத்
தொல்கவின் அழிந்த கண்அகன் வைப்பின்
வெண்பூ வேளையொடு பைஞ்சுரை கலித்துப்
பீர்இவர்பு பரந்த நீர்அறு நிறைமுதல் 10
சிவந்த காந்தள் முதல்சிதை மூதின்
புலவுவில் உழவின் புல்லாள் வழங்கும்
புல்லிலை வைப்பின் புலம்சிதை அரம்பின்
அறியா மையான் மறந்துதுப்(பு) எதிர்ந்தநின்
பகைவர் நாடும் கண்டுவந் திசினே 15
கடலவும் கல்லவும் யாற்றவும் பிறவும்
வளம்பல நிகழ்தரு நனந்தலை நன்நாட்டு
விழ(வு)அறு(பு) அறியா முழ(வு)இமிழ் மூதூர்க்
கொடுநிழல் பட்ட பொன்உடை நியமத்துச்
சீர்பெறு கலிமகிழ் இயம்பு முரசின் 20
வயவர் வேந்தே பா஢சிலர் வெறுக்கை
தார்அணிந்(து) எழிலிய தொடிசிதை மருப்பின்
போர்வல் யானைச் சேர லாத
நீவா ழியர்இவ் வுலகத் தோர்க்(கு)என
உண்(டு)உரை மாறிய மழலை நாவின் 25
மென்சொல் கலப்பையர் திருந்துதொடை வாழ்த்த
வெய்துற(வு) அறியாது நந்திய வாழ்க்கைச்
செய்த மேவல் அமர்ந்த சுற்றமோ(டு)
ஒன்றுமொழிந்(து) அடங்கிய கொள்கை என்றும்
பதிபிழைப்(பு) அறியாது துய்த்தல் எய்தி 30
நிரையம் ஒ஡ணஇய வேட்கைப் புரையோர்
மேயினர் உறையும் பலர்புகழ் பண்பின்
நீபுறந் தருதலின் நோய்இகந்(து) ஒ஡ணஇய
யாணர்நன் நாடுங் கண்டுமதி மருண்டனென்
மண்உடை ஞாலத்து மன்னுயிர்க்(கு) எஞ்சா(து) 35
ஈத்துக்கை தண்டாக் கைகடும் துப்பின்
புரைவயின் புரைவயின் பொ஢ய நல்கி
ஏமம் ஆகிய சீர்கெழு விழவின்
நெடியோன் அன்ன நல்இசை
ஒடியா மைந்தநின் பண்புபல நயந்தே. 40


பெயர் - நிரைய வெள்ளம் (4)
துறை - செந்துறைப் பாடாண்பாட்டு
தூக்கு - செந்தூக்கு
வண்ணம் - ஒழுகு வண்ணம்


பாட்டு - 16


கோ(டு)உறழ்ந்(து) எடுத்த கொடுங்கண் இஞ்சி
நாடுகண் டன்ன கணைதுஞ்சு விலங்கல்
துஞ்சுமரக் குழாஅம் துவன்றிப் புனிற்றுமகள்
பூணா ஐயவி தூக்கிய மதில
நல்எழில் நெடும்புதவு முருக்கிக் கொல்லு(பு) 5
ஏனம் ஆகிய நுனைமு஡஢ மருப்பின்
கடாஅம் வார்ந்து கடுஞ்சினம் பொத்தி
மரங்கொல் மழகளிறு முழங்கும் பாசறை
நீடினை ஆகலின் காண்குவந் திசினே
ஆறிய கற்பின் அடங்கிய சாயல் 10
ஊடினும் இனிய கூறும் இன்நகை
அமிர்துபொதி துவர்வாய் அமர்த்த நோக்கின்
சுடர்நுதல் அசைநடை உள்ளலும் உ஡஢யள்
பாயல் உய்யுமோ தோன்றல் தாவின்று
திருமணி பொருத திகழ்விடு பசும்பொன் 15
வயங்குகதிர் வயிரமோ(டு) உறழ்ந்துபூண் சுடர்வர
எழுமுடி கெழீஇய திருஞெமர் அகலத்துப்
புரையோர் உண்கண் *துயிலின் பாயல்*
பாலும் கொளாலும் வல்லோய்நின்
சாயன் மார்பு நனிஅலைத் தன்றே. 20


பெயர் - துயிலின் பாயல் (18)
துறை - செந்துறைப் பாடாண்பாட்டு
தூக்கு - செந்தூக்கு
வண்ணம் - ஒழுகு வண்ணம்


பாட்டு - 17


புரைவது நினைப்பின் புரைவதோ இன்றே
பொ஢ய தப்புநர் ஆயினும் பகைவர்
பணிந்துதிறை பகரக் கொள்ளுநை ஆதலின்
துளங்குபிசிர் உடைய மாக்கடல் நீக்கிக்
கடம்(பு)அறுத்(து) இயற்றிய *வலம்படு வியன்பணை* 5
ஆடுநர் பெயர்ந்துவந்(து) அரும்பலி தூஉய்க்
கடிப்புக் கண்உறூஉம் தொடித்தோள் இயவர்
அரணம் காணாது மாதிரம் துழைஇய
நனம்தலைப் பைஞ்ஞிலம் வருகஇந் நிழல்என
ஞாயிறு புகன்ற தீதுதீர் சிறப்பின் 10
அமிழ்துதிகழ் கருவிய கணமழை தலைஇக்
கடும்கால் கொட்கும் நன்பெரும் பரப்பின்
விசும்புதோய் வெண்குடை நுவலும்
பசும்பூண் மார்ப பாடினி வேந்தே.


பெயர் - வலம்படு வியன்பணை (5)
துறை - செந்துறைப் பாடாண்பாட்டு
தூக்கு - செந்தூக்கு
வண்ணம் - ஒழுகு வண்ணம்


பாட்டு - 18


உண்மின் கள்ளே அடுமின் சோறே
எறிக திற்றி ஏற்றுமின் புழுக்கே
வருநர்க்கு வரையாது பொலம்கலம் தெளிர்ப்ப
இருள்வணர் ஒலிவரும் பு஡஢அவிழ் ஐம்பால்
ஏந்துகோட்(டு) அல்குல் முகிழ்நகை மடவரல் 5
*கூந்தல் விறலியர்* வழங்குக அடுப்பே
பெற்ற(து) உதவுமின் தப்(பு)இன்று பின்னும்
மன்உயிர் அழிய யாண்டுபல துளக்கி
மண்உடை ஞாலம் புர(வு)எதிர் கொண்ட
தண்இயல் எழிலி தலையாது மாறி 10
மா஡஢ பொய்க்குவ(து) ஆயினும்
சேர லாதன் பொய்யலன் நசையே.


பெயர் - கூந்தல் விறலியர் (6)
துறை - இயன்மொழி வாழ்த்து
தூக்கு - செந்தூக்கு
வண்ணம் - ஒழுகு வண்ணம்


பாட்டு - 19


கொள்ளை வல்சிக் கவர்கால் கூளியர்
கல்உடை நெடுநெறி போழ்ந்துசுரன் அறுப்ப
ஒண்பொறிக் கழல்கால் மாறா வயவர்
தின்பிணி எஃகம் புலிஉறை கழிப்பச்
செங்கள விருப்பொடு கூலம் முற்றிய 5
உருவச் செந்தினை குருதியொடு தூஉய்
மண்ணுறு முரசம் கண்பெயர்த்(து) இயவர்
கடிப்(பு)உடை வலத்தர் தொடித்தோள் ஓச்ச
வம்புகளை(வு) அறியாச் சுற்றமோ(டு) உடம்புதொ஢ந்(து)
அவ்வினை மேவலை ஆகலின் 10
எல்லும் நனிஇருந்(து) எல்லிப் பெற்ற
அ஡஢துபெறு பாயல்சிறுமகி ழானும்
கனவினுள் உறையும் பெருஞ்சால்(பு) ஒடுங்கிய
நாணுமலி யாக்கை வாள்நுதல் அ஡஢வைக்(கு)
யார்கொல் அளியை 15
இனம்தோ(டு) அகல ஊருடன் எழுந்து
நிலம்கண் வாட நாஞ்சில் கடிந்துநீ
வாழ்தல் ஈயா *வளன்அறு பைதிரம்*
அன்ன ஆயின பழனம் தோறும்
அழல்மலி தாமரை ஆம்பலொடு மலர்ந்து 20
நெல்லின் செறுவில் நெய்தல் பூப்ப
அ஡஢நர் கொய்வாள் மடங்க அறைநர்
தீம்பிழி எந்திரம் பத்தல் வருந்த
இன்றோ அன்றோ தொன்றோர் காலை
நல்லமன் அளிய தாம்எனச் சொல்லிக் 25
காணுநர் கைபுடைத்(து) இரங்க
மாணா மாட்சிய மாண்டன பலவே.


பெயர் - வளனறு பைதிரம் (18)
துறை - பரிசிற்றுறைப் பாடாண்பாட்டு
தூக்கு - செந்தூக்கு
வண்ணம் - ஒழுகு வண்ணமும் சொற்சீர் வண்ணமும்


பாட்டு - 20


நும்கோ யார்என வினவின் எம்கோ
இருமுந்நீர்த் துருத்தியுள்
முரணியோர்த் தலைச்சென்று
கடம்புமுதல் தடிந்த கடுஞ்சின முன்பின்
நெடுஞ்சேர லாதன் வாழ்கஅவன் கண்ணி 5
வாய்ப்(பு)அறி யலனே வெயில்துகள் அனைத்தும்
மாற்றோர் தேஎத்து மாறிய வினையே
கண்ணின் உவந்து நெஞ்(சு)அவிழ்பு அறியா
நண்ணார் தேஎத்தும் பொய்ப்(பு)அறி யலனே
கனவினும், ஒன்னார் தேய ஓங்கி நடந்து 10
படியோர்த் தேய்த்து வடிமணி இரட்டும்
கடாஅ யானைக் கணநிரை அலற
வியல்இரும் பரப்பின் மாநிலம் கடந்து
புலவர் ஏத்த ஓங்குபுகழ் நிறீஇ
வி஡஢உளை மாவும் களிறும் தேரும் 15
வயி஡஢யர் கண்ணுளர்க்(கு) ஓம்பாது வீசிக்
கடிமிளைக் குண்டுகிடங்கின்
நெடுமதில் நிலைஞாயில்
அம்(பு)உடை யார்எயில் உள்அழித்(து) உண்ட
அடாஅ அடுபகை * அட்டுமலர் மார்பன்* 20
எமர்க்கும் பிறர்க்கும் யாவர் ஆயினும்
பா஢சில் மாக்கள் வல்லார் ஆயினும்
கொடைக்கடன் அமர்ந்த கோடா நெஞ்சினன்
மன்உயிர் அழிய யாண்டுபல மாறித்
தண்இயல் எழிலி தலையா(து) ஆயினும் 25
வயிறுபசி கூர ஈயலன்
வயிறும்ஆ(சு) இலீயர்அவன் ஈன்ற தாயே.


பெயர் - அட்டுமலர் மார்பன் (20)
துறை - இயன்மொழி வாழ்த்து
தூக்கு - செந்தூக்கும் வஞ்சித்தூக்கும்
வண்ணம் - ஒழுகு வண்ணமும் சொற்சீர் வண்ணமும்


(பதிகம்)


மன்னிய பெரும்புகழ் மறுஇல் வாய்மொழி
இன்இசை முரசின் உதியஞ் சேரற்கு
வெளியன் வேண்மாள் நல்லினி ஈன்றமகன்
அமைவரல் அருவி இமையம் வில்பொறித்(து)
இமிழ்கடல் வேலித் தமிழகம் விளங்கத் 5
தன்கோல் நிறீஇத் தகைசால் சிறப்பொடு
பேர்இசை மரபின் ஆ஡஢யர் வணக்கி
நயன்இல் வன்சொல் யவனர்ப் பிணித்து
நெய்தலைப் பெய்து கைபின் கொளீஇ
அருவிலை நன்கலம் வயிரமொடு கொண்டு 10
பெருவிறல் மூதூர்த் தந்துபிறர்க்(கு) உதவி
அமையார்த் தேய்த்த அணங்(கு)உடை நோன்தாள்


இமையவரம்பன் நெடுஞ்சேரலாதனைக்
குமட்டூர்க் கண்ணனார் பாடினார் பத்துப்பாட்டு.


அவைதாம்: புண்ணுமிழ் குருதி, மறம்வீங்கு பல்புகழ், பூத்த நெய்தல்,
சான்றோர் மெய்ம்மறை, நிரைய வெள்ளம், துயிலின் பாயல்,
வலம்படுவியன்பணை, கூந்தல் விறலியர், வளனறு பைதிரம், அட்டுமலர்மார்பன்
இவை பாட்டின் பதிகம்.


பாடிப்பெற்ற பரிசில்: உம்பற்காட்டு ஐந்நூறூர் பிரமதாயம்* கொடுத்து
முப்பத்தெட்டுயாண்டு தென்னாட்டுள் வருவதனிற் பாகம் கொடுத்தான்.


இமைய வரம்பன் நெடுஞ்சேரலாதன் ஐம்பத்தெட்டுயாண்டு வீற்றிருந்தான்.


[*பிரமதாயம் = அந்தணர்களுக்கு விடப்படும் இறையிலி நிலம்]
இரண்டாம் பத்து முற்றிற்று


மூ ன் றா ம் ப த் து
பாடப்பட்டோ ன்: பல்யானைச் செல்கெழு குட்டுவனைப்
பாடியவர்: பாலைக் கெளதமனார்


பாட்டு - 21


சொல்பெயர் நாட்டம் கேள்வி நெஞ்சம்என்(று)
ஐந்(து)உடன் போற்றி அவைதுணை ஆக
எவ்வம் சூழாது விளங்கிய கொள்கைக்
காலை அன்ன சீர்சால் வாய்மொழி
உருகெழு மரபின் கடவுள் பேணியர் 5
கொண்ட தீயின் சுடர்எழு தோறும்
விரும்புமெய் பரந்த பெரும்பெயர் ஆவுதி
வருநர் வரையார் வார வேண்டி
விருந்துகண் மாறா(து) உணீஇய பாசவர்
ஊனத்(து) அழித்த வால்நிணக் கொழும்குறை 10
குய்யிடு தோறும் ஆனா(து) ஆர்ப்பக்
கடல்ஒலி கொண்டு செழுநகர் நடுவண்
அடுமை எழுந்த *அடுநெய் ஆவுதி*
இரண்(டு)உடன் கமழும் நாற்றமொடு வானத்து
நிலைபெறு கடவுளும் விழைதகப் பேணி 15
ஆர்வளம் பழுனிய ஐயம்தீர் சிறப்பின்
மா஡஢அம் கள்ளின் போர்வல் யானைப்
போர்ப்(பு)உறு முரசம் கறங்க ஆர்ப்புச்சிறந்து
நன்கலம் தரூஉம் மண்படு மார்ப
முல்லைக் கண்ணிப் பல்ஆன் கோவலர் 20
புல்உடை வியன்புலம் பல்ஆ பரப்பிக்
கல்உயர் கடத்(து)இடைக் கதிர்மணி பெறூஉம்
மிதிஅல் செருப்பின் பூழியர் கோவே
குவியல் கண்ணி மழவர் மெய்ம்மறை
பல்பயம் தழீஇய பயம்கெழு நெடுங்கோட்டு 25
நீர்அறல் மருங்கு வழிப்படாப் பாகுடிப்
பார்வல் கொக்கின் பா஢வேட்(பு) அஞ்சாச்
சீர்உடைத் தேஎத்த முனைகெட விலங்கிய
நேர்உயர் நெடுவரை அயிரைப் பொருந
யாண்டுபிழைப் பறியாது பயமழை சுரந்து 30
நோயின் மாந்தர்க்(கு) ஊழி ஆக
மண்ணா வாயின் மணம்கமழ் கொண்டு
கார்மலர் கமழும் தாழ்இரும் கூந்தல்
ஒ஡ணஇயின போல விரவுமலர் நின்று
திருமுகத்(து) அலமரும் பெருமதர் மழைக்கண் 35
அலங்கிய காந்தள் இலங்குநீர் அழுவத்து
வேய்உறழ் பணைத்தோள் இவளோ(டு)
ஆயிர வெள்ளம் வாழிய பலவே.


பெயர் - அடுநெய்யாவுதி (13)
துறை - செந்துறைப் பாடாண்பாட்டு
தூக்கு - செந்தூக்கு
வண்ணம் - ஒழுகு வண்ணம்


பாட்டு - 22


சினனே காமம் கழிகண் ணோட்டம்
அச்சம் பொய்ச்சொல் அன்புமிகு வுடைமை
தெறல்கடு மையொடு பிறவும்இவ் வுலகத்(து)
அறம்தொ஢ திகி஡஢க்கு வழியடை யாகும்
தீதுசேண் இகந்து நன்றுமிகப் பு஡஢ந்து 5
கடலும் கானமும் பலபயம் உதவப்
பிறர்பிறர் நலியாது வேற்றுப்பொருள் வெஃகாது
மைஇல் அறிவினர் செவ்விதின் நடந்துதம்
அமர்துணைப் பி஡஢யாது பாத்(து)உண்டு மாக்கள்
மூத்த யாக்கையொடு பிணிஇன்று கழிய 10
ஊழி உய்த்த உரவோர் உம்பல்
பொன்செய் கணிச்சித் திண்பிணி உடைத்துச்
சிரறுசில ஊறிய நீர்வாய்ப் பத்தல்
*கயிறுகுறு முகவை* மூயின மொய்க்கும்
ஆகெழு கொங்கர் நா(டு)அகப் படுத்த 15
வேல்கெழு தானை வெருவரு தோன்றல்
உளைப்பொலிந்த மா
இழைப்பொலிந்த களிறு
வம்புபரந்த தேர்
அமர்க்(கு)எதிர்ந்த புகல்மறவ ரொடு 20
துஞ்சுமரம் துவன்றிய மலர்அகன் பறந்தலை
ஓங்குநிலை வாயிதூங்குபு தகைத்த
வில்லிசை மாட்டிய விழுச்சீர் ஐயவிக்
கடிமிளைக் குண்டுகிடங்கின்
நெடுமதில் நிரைப்பதணத் 25
தண்ணலம் பெருங்கோட்(டு) அகப்பா எறிந்த
பொன்புனை உழிஞை வெல்போர்க் குட்டுவ
போர்த்(து)எறிந்த பறையாற் புனல்செறுக் குநரும்
நீர்த்தரு பூசலின் அம்(பு)அழிக்கு நரும்
ஒலித்தலை விழவின் மலியும் யாணர் 30
நாடுகெழு தண்பனை சீறினை ஆதலின்
குடதிசை மாய்ந்து குணம்முதல் தோன்றிப்
பாய்இருள் அகற்றும் பயம்கெழு பண்பின்
ஞாயிறு கோடா நன்பகல் அமயத்துக்
கவலை வெள்நா஢ கூஉம்முறை பயிற்றிக்
கழல்கண் கூகைக் குழறுகுரல் பாணிக்
கருங்கண் பேய்மகள் வழங்கும்
பெரும்பாழ் ஆகுமன் அளிய தாமே.


பெயர் - கயிறுகுறு முகவை (14)
துறை - வஞ்சித்துறைப் பாடாண்பாட்டு
தூக்கு - செந்தூக்கும் வஞ்சித்தூக்கும்
வண்ணம் - ஒழுகு வண்ணமும் சொற்சீர் வண்ணமும்


பாட்டு - 23


அலந்தலை உன்னத்(து) அங்கவடு பொருந்திச்
சிதடி கரையப் பெருவறம் கூர்ந்து
நிலம்பை(து) அற்ற புலம்கெடு காலையும்
வாங்குபு தகைத்த கலப்பையர் ஆங்கண்
மன்றம் போந்து மறுகுசிறை பாடும் 5
வயி஡஢ய மாக்கள் கடும்பசி நீங்கப்
பொன்செய் புனைஇழை ஒலிப்பப் பொ஢(து)உவந்து
நெஞ்சுமலி உவகையர் உண்டுமலிந்(து) ஆடச்
சிறுமகி ழானும் பெருங்கலம் வீசும்
போர்அடு தானைப் பொலந்தார்க் குட்டுவ 10
நின்நயந்து வருவேம் கண்டனம் புல்மிக்கு
வழங்குநர் அற்(று)என மருங்குகெடத் தூர்ந்து
பெருங்கவின் அழிந்த ஆற்ற ஏறுபுணர்ந்(து)
அண்ணல் மரைஆ அமர்ந்(து)இனி(து) உறையும்
விண்உயர் வைப்பின கா(டு)ஆ யினநின் 15
மைந்துமலி பெரும்புகழ் அறியார் மலைந்த
போர்எதிர் வேந்தர் தார்அழிந்(து) ஒராலின்
மரு(து)இமிழ்ந்(து) ஓங்கிய நளிஇரும் பரப்பின்
மணல்மலி பெருந்துறைத் *ததைந்த காஞ்சி*யொடு
முருக்குத்தாழ்(பு) எழிலிய நெருப்புறழ் அடைகரை 20
நந்து நாரையொடு செவ்வா஢ உகளும்
கழனி வாயிற் பழனப் படப்பை
அழல்மருள் பூவின் தாமரை வளைமகள்
குறாஅது மலர்ந்த ஆம்பல்
அறாஅ யாணர்அவர் அகன்தலை நாடே. 25


பெயர் - ததைந்த காஞ்சி (19)
துறை - வஞ்சித்துறைப் பாடாண்பாட்டு
தூக்கு - செந்தூக்கு
வண்ணம் - ஒழுகு வண்ணம்


பாட்டு - 24


நெடுவயின் ஒளிறு மின்னுப்பரந்(து) ஆங்குப்
புலிஉறை கழித்த புலவுவாய் எஃகம்
ஏவல் ஆடவர் வலன்உயர்த்(து) ஏந்தி
ஆர்அரண் கடந்த தார்அரும் தகைப்பின்
பீடுகொள் மாலைப் பெரும்படைத் தலைவ 5
ஓதல் வேட்டல் அவைபிறர்ச் செய்தல்
ஈதல் ஏற்றல்என்(று) ஆறுபு஡஢ந்(து) ஒழுகும்
அறம்பு஡஢ அந்தணர் வழிமொழிந்(து) ஒழுகி
ஞாலம் நின்வழி ஒழுகப் பாடல்சான்று
நா(டு)உடன் விளங்கும் நாடா நல்லிசைத் 10
திருந்திய இயல்மொழித் திருந்(து)இழை கணவ
குலைஇழி(பு) அறியாச் சாபத்து வயவர்
அம்புகளை(வு) அறியாத் தூங்குதுளங்(கு) இருக்கை
இடாஅ ஏணி இயல்அறைக் குருசில்
நீர்நிலம் தீவளி விசும்போ(டு) ஐந்தும் 15
அளந்துகடை அறியினும் அளப்பரும் குரையைநின்
வளம்வீங்கு பெருக்கம் இனிதுகண் டிகுமே
உண்மருந்(து) இன்மரும் வரைகோள் அறியாது
குரைத்தொடி மழுகிய உலக்கை வயின்தோ(று)
அடைச்சேம்(பு) எழுந்த ஆ(டு)று மடாவின் 20
எஃ(கு)உறச் சிவந்த ஊனத்(து) யாவரும்
கண்டுமதி மருளும் வாடாச் சொன்றி
வயங்குகதிர் வி஡஢ந்து வான்அகம் சுடர்வர
வறிதுவடக்(கு) இறைஞ்சிய *சீர்கால் வெள்ளி*
பயங்கெழு பொழுதோ(டு) ஆநியம் நிற்பக் 25
கலிழும் கருவியொடு கையுற வணங்கி
மன்னுயிர் புரைஇய வலன்ஏர்(பு) இரங்கும்
கொண்டல் தண்தளிக் கமம்சூல் மாமழை
கார்எதிர் பருவம் மறப்பினும்
பேரா யாணர்த்தால் வாழ்கநின் வளனே. 30


பெயர் - சீர்கால் வெள்ளி (24)
துறை - இயன்மொழி வாழ்த்து
தூக்கு - செந்தூக்கு
வண்ணம் - ஒழுகு வண்ணம்


பாட்டு - 25


மாஆ டியபுலன் நாஞ்சி ல்ஆடா
கடாஅம் சென்னிய கடுங்கண் யானை
இனம்பரந்த புலம் வளம்பரப்(பு) அறியா
நின்படைஞர், சேர்ந்த மன்றம் கழுதை போகி
நீ, உடன்றோர் மன்எயில் தோட்டி வையா 5
கடுங்கால் ஒற்றலின் சுடர்சிறந்(து) உருத்துப்
பசும்பிசிர் ஒள்அழல் ஆடிய மருங்கின்
ஆண்தலை வழங்கும் *கான்உணங்கு கடுநெறி*
முனைஅகன் பெரும்பாழ் ஆக மன்னிய
உரும்உறழ்(பு) இரங்கும் முரசிற் பெருமலை 10
வரைஇழி அருவியின் ஒளிறுகொடி நுடங்கக்
கடும்பா஢க் கதழ்சிற(கு) அகைப்பநீ
நெடுந்தேர் ஓட்டியபிறர் அகன்தலை நாடே.


பெயர் - கானுணங்கு கடுநெறி (8)
துறை - வஞ்சித்துறைப் பாடாண்பாட்டு
தூக்கு - செந்தூக்கும் வஞ்சித்தூக்கும்
வண்ணம் - ஒழுகு வண்ணமும் சொற்சீர்வண்ணமும்


பாட்டு - 26


தேஎர் பரந்தபுலம் ஏஎர் பரவா
களி(று)ஆ டியபுலம் நாஞ்சில் ஆடா
மத்(து)உர றியமனை இன்னியம் இமிழா
ஆங்குப், பண்டுநற்(கு) அறியுநர் செழுவளம் நினைப்பின்
நோகோ யானே நோதக வருமே 5
பெயல்மழை புரவின்(று) ஆகிவெய்(து) உற்று
வலம்இன்(று) அம்ம காலையது பண்(பு)எனக்
கண்பனி மலிர்நிறை தாங்கிக் கைபுடையூ
மெலிவுடை நெஞ்சினர் சிறுமை கூரப்
பீர்இவர் வேலிப் பாழ்மனை நெருஞ்சிக் 10
*கா(டு)உறு கடுநெறி* யாக மன்னிய
முரு(கு)உடன்று கறுத்த கலிஅழி மூதூர்
உரும்பில் கூற்றத்(து) அன்னநின்
திருந்துதொழில் வயவர் சீறிய நாடே.


பெயர் - காடுறு கடுநெறி (11)
துறை - வஞ்சித்துறைப் பாடாண்பாட்டு
தூக்கு - செந்தூக்கும் வஞ்சித்தூக்கும்
வண்ணம் - ஒழுகு வண்ணமும் சொற்சீர்வண்ணமும்


பாட்டு - 27


சிதைந்தது மன்றநீ சிவந்தனை நோக்கலின்
*தொடர்ந்த குவளைத்* தூநெறி அடைச்சி
அலர்ந்த ஆம்பல் அகமடி வையர்
சு஡஢யல்அம் சென்னிப் பூஞ்செய் கண்ணி
அ஡஢யல் ஆர்கையர் இனிதுகூ டியவர் 5
துறைநணி மருதம் ஏறித் தெறுமார்
எல்வளை மகளிர் தெள்விளி இசைப்பின்
பழனக் காவில் பசுமயில் ஆலும்
பொய்கை வாயில் புனல்பொரு புதவின்
நெய்தல் மரபின் நிரைகள் செறுவின் 10
வல்வாய் உருளி கதும்என மண்ட
அள்ளல் பட்டுத் துள்ளூபு துரப்ப
நல்எருதும் முயலும் அளறுபோகு விழுமத்துச்
சாகாட் டாளர் கம்பலை அல்லது
பூசல் அறியா நன்னாட்(டு) 15
யாணர் அறாஅக் காமரு கவினே.


பெயர் - தொடர்ந்த குவளை (2)
துறை - செந்துறைப் பாடாண்பாட்டு
தூக்கு - செந்தூக்கு
வண்ணம் - ஒழுகு வண்ணம்


பாட்டு - 28


திருவுடைத்(து) அம்ம பெருவிறல் பகைவர்
பைங்கண் யானைப் புணர்நிரை துமிய
உரம்துரந்(து) எறிந்த கறைஅடிக் கழல்கால்
கடுமா மறவர் கதழ்தொடை மறப்ப
இளைஇனிது தந்து விளைவுமுட்(டு) உறாது 5
புலம்பா உறையுள் நீணதொழில் ஆற்றலின்
விடுநிலக் கரம்பை விடர்அளை நிறையக்
கோடை நீடக் குன்றம் புல்லென
அருவி அற்ற பெருவறல் காலையும்
நிவந்துகரை இழிதரு நனம்தலைப் போ஢யாற்றுச் 10
சீர்உடை வியன்புலம் வாய்பரந்து மிகீஇயர்
உவலை சூடி *உருத்துவரு மலிர்நிறைச்*
செந்நீர்ப் பூசல் அல்லது
வெம்மை அ஡஢துநின் அகன்தலை நாடே.


பெயர் - உருத்துவரு மலிர்நிறை (12)
துறை - நாடுவாழ்த்து
தூக்கு - செந்தூக்கு
வண்ணம் - ஒழுகு வண்ணம்


பாட்டு - 29


அவல்எறிந்த உலக்கை வாழைச் சேர்த்தி
வளைக்கை மகளிர் வள்ளை கொய்யும்
முடந்தை நெல்லின் விளைவயல் பரந்த
தடந்தாள் நாரை இ஡஢ய அயிரைக்
கொழுமீன் ஆர்கைய மரந்தொறும் குழாஅலின் 5
*வெண்கை மகளிர்* வெண்குரு(கு) ஓப்பும்
அழியா விழவின் இழியாத் திவவின்
வயி஡஢ய மாக்கள் பண்அமைத்(து) எழீஇ
மன்ற நண்ணி மறுகுசிறை பாடும்
அகன்கண் வைப்பின் ஆடுமன் அளிய 10
விரவுவேறு கூலமொடு குருதி வேட்ட
மயிர்புதை மாக்கண் கடிய கழற
அமர்கோள் நேர்இகந்(து) ஆர்எயில் கடக்கும்
பெரும்பல் யானைக் குட்டுவன்
வரம்பில் தானை பரவா ஊங்கே. 15


பெயர் - வெண்கை மகளிர் (6)
துறை - வஞ்சித்துறைப்பாடாண்பாட்டு
தூக்கு - செந்தூக்கு
வண்ணம் - ஒழுகு வண்ணம்


பாட்டு - 30


இணர்ததை ஞாழல் கரைகெழு பெருந்துறை
மணிக்கலத் தன்ன மாஇதழ் நெய்தல்
பாசடைப் பனிக்கழி துழைஇப் புன்னை
வால்இணர்ப் படுசினக் குரு(கு)இறை கொள்ளும்
அல்குறு கானல் ஓங்குமணல் அடைகரை 5
தாழ்அடும்பு மலைந்த புணா஢வளை ஞரல
இலங்குநீர் முத்தமொடு வார்துகிர் எடுக்கும்
தண்கடல் படப்பை மென்பா லனவும்
காந்தள்அங் கண்ணிக் கொலைவில் வேட்டுவர்
செங்கோட்(டு) ஆமான் ஊனொடு காட்ட 10
மதன்உடை வேழத்து வெண்கோடு கொண்டு
பொன்உடை நியமத்துப் பிழிநொடை கொடுக்கும்
குன்றுதலை மணந்த புன்புல வைப்பும்
காலம் அன்றியும் கரும்(பு)அறுத்(து) ஒழியா(து)
அ஡஢கால் அவித்துப் பலபூ விழவின் 15
தேம்பாய் மருதம் முதல்படக் கொன்று
வெண்தலைச் செம்புனல் பரந்துவாய் மிகுக்கும்
பலசூழ் பதப்பர் பா஢ய வெள்ளத்துச்
சிறைகொள் பூசலின் *புகன்ற ஆயம்*
முழவிமிழ் மூதூர் விழவுக்காணூஉப் பெயரும் 20
செழும்பல் வைப்பி பழனப் பாலும்
ஏனல் உழவர் வரகுமீ(து) இட்ட
கான்மிகு குளவிய வன்புசேர் இருக்கை
மென்தினை நுவணை முறைமுறை பகுக்கும்
புன்புலம் தழீஇய புறஅணி வைப்பும் 25
பல்பூஞ் செம்மல் காடுபயம் மாறி
அரக்கத் தன்ன நுண்மணல் கோடுகொண்(டு)
ஒண்நுதல் மகளிர் கழலொடு மறுகும்
விண்உயர்ந்(து) ஓங்கிய கடற்றவும் பிறவும்
பணைகெழு வேந்தரும் வேளிரும்ஒன்று மொழிந்து 30
கடலவுங் காட்டவும் அரண்வலியார் நடுங்க
முரண்மிகு கடுங்குரல் விசும்(பு)அடை(பு) அதிரக்
கடுஞ்சினங் கடாஅய் முழங்கு மந்திரத்(து)
அருந்திறல் மரபின் கடவுள் பேணியர்
உயர்ந்தோன் ஏந்திய அரும்பெறல் பிண்டம் 35
கருங்கண் பேய்மகள் கைபுடையூஉ நடுங்க
நெய்த்தோர் தூஉய நிறைமகிழ் இரும்பலி
எறும்பும் மூசா இறும்பூது மரபின்
கருங்கண் காக்கையொடு பருந்(து)இருந் தார
ஓடாப் பூட்கை ஒண்பொறிக் கழல்கால் 40
பெரும்சமம் ததைந்த செருப்புகல் மறவர்
உருமுநிலன் அதிர்க்குங் குரலொடு கொளைபுணர்ந்து
பெருஞ்சோ(று) உகுத்தற் கெறியும்
கடுஞ்சின வேந்தேநின் தழங்குகுரல் முரசே.


பெயர்: புகன்றவாயம் (19)
துறை: பெருஞ்சோற்றுநிலை
வண்ணம்: ஒழுகு வண்ணம்
தூக்கு: செந்தூக்கு


(பதிகம்)


இமைய வரம்பன் தம்பி அமைவர
உம்பற் காட்டைத் தன்கோல் நிறீஇ
அகப்பா எறிந்து பகல்தீ வேட்டு
மதிஉறழ் மரபின் முதியரைத் தழீஇக்
கண்ணகன் வைப்பின் மண்வகுத்(து) ஈத்துக் 5
கருங்களிற்(று) யானைப் புணர்நிரை நீட்டி
இருகடல் நீணரும் ஒருபகல் ஆடி
அயிரை பரைஇ ஆற்றல்சால் முன்போ(டு)
ஒடுங்கா நல்இசை உயர்ந்த கேள்வி
நெடும்பார தாயனார் முந்(து)உறக் காடுபோந்த 10


*பல்யானைச் செல்கெழு குட்டுவனைப்
பாலைக் கெளதமனார்* பாடினார் பத்துப்பாட்டு.


அவைதாம்: அடுநெய்யாவுதி, கயிறு குறுமுகவை, ததைந்தகாஞ்சி,
சீர்சால்வெள்ளி, கானுணங்குகடுநெறி, காடுறுகடுநெறி,
தொடந்தகுவளை, உருத்துவரு மலிர்நிறை, வெண்கைமகளிர், புகன்றாவாயம்.
இவை பாட்டின் பதிகம்.


பாடிப்பெற்ற பரிசில்: 'நீர் வெண்டியது கொண்மின்' என 'யானும் என் பார்ப்பனியும்
சுவர்க்கம் புகல் வெண்டும்' என, பார்ப்பாரிற் பெரியோரைக் கேட்டு ஒன்பது
பெருவேள்வி வேட்பிக்கப் பத்தாம் பெருவேள்வியிற் பார்ப்பானையும் பார்ப்பனியையும்
காணாராயினார்.
இமயவரம்பன்றம்பி பல்யானைச்செல்கெழு குட்டுவன் இருபத்தையாண்டு வீற்றிருந்தான்.


மூன்றாம் பத்து முற்றிற்று


நா ன் கா ம் ப த் து
பாடப்பட்டோ ன்: களங்காய்க்கண்ணி நார்முடிச் சேரல்
பாடியவர்: காப்பியாற்றுக் காப்பியனார்


பாட்டு - 31


குன்றுதலை மணந்து குழூஉக்கடல் உடுத்த
மண்கெழு ஞாலத்து மாந்தர் ஓர்ஆங்குக்
கைசுமந்(து) அலறும் பூசல் மாதிரத்து
நால்வேறு நனம்தலை யொருங்கெழுந்(து) ஒலிப்பத்
தெள்உயர் வடிமணி எறியுநர் கல்லென 5
உண்ணாப் பைஞ்ஞிலம் பனித்துறை மண்ணி
வண்(டு)ஊது பொலிதார்த் திருஞெமர் அகலத்துக்
கண்பொரு திகி஡஢க் *கமழ்குரல் துழாஅய்*
அலங்கற் செல்வன் சேவடி பரவி
நெஞ்சுமலி உவகையர் துஞ்சுபதிப் பெயர 10
மணிநிற மையிருள் அகல நிலாவி஡஢பு
கோடுகூடு மதியம் இயல்உற் றாங்குத்
துளங்குகுடி விழுத்திணை திருத்தி முரசுகொண்(டு)
ஆண்கடன் நிறுத்தநின் பூண்கிளர் வியன்மார்பு
கருவி வானம் தண்தளி தலைஇய 15
வடதெற்கு விலங்கி விலகுதலைத்(து) எழிலிய
பனிவார் விண்டு விறல்வரை அற்றே
கடவுள் அஞ்சி வானத்(து) இழைத்த
தூங்(கு)எயில் கதவம் காவல் கொண்ட
எழூஉநிவந்(து) அன்ன பரேர்எறுழ் முழவுத்தோள் 20
வெண்திரை முந்நீர் வளைஇய உலகத்து
வண்புகழ் நிறுத்த வகைசால் செல்வத்து
வண்டன் அனையைமன் நீயே வண்டுபட
ஒலிந்த கூந்தல் அறம்சால் கற்பின்
குழைக்குவிளக்(கு) ஆகிய அவ்வாங்(கு) உந்தி 25
விசும்புவழங்கு மகளிர் உள்ளும் சிறந்த
செம்மீன் அனையள்நின் தொல்நகர்ச் செல்வி
நிலன்அதிர்(பு) இரங்கல ஆகி வலன்ஏர்பு
வியன்பணை முழங்கும் வேல்மூ(சு) அழுவத்(து) 30
அடங்கிய புடையல் பொலம்கழல் நோன்தாள்
ஒடுங்காத் தெவ்வர் ஊக்(கு)அறக் கடைஇப்
புறக்கொடை எறியார்நின் மறப்படை கொள்ளுநர்
நகைவர்க்(கு) அரணம் ஆகிப் பகைவர்க்குச்
சூர்நிகழ்ந் தற்றுநின் தானை 35
போர்மிகு குருசில்நீ மாண்டனை பலவே.


துறை: செந்துறைப் பாடாண்பாட்டு
வண்ணம்: ஒழுகு வண்ணம்
தூக்கு: செந்தூக்கு
பெயர்: கமழ்குரல் துழாய்


பாட்டு - 32


மாண்டனை பலவே போர்மிகு குருசில்நீ
மாதிரம் விளக்கும் சால்பும் செம்மையும்
முத்(து)உடை மருப்பின் மழகளிறு பிளிற
மிக்(கு)எழு கடும்தார் துய்த்தலைச் சென்று
துப்புத்துவர் போகப் பெருங்கிளை உவப்ப 5
ஈத்(து)ஆன்(று) ஆனா விடன்உடை வளனும்
துளங்குகுடி திருத்திய வலம்படு வென்றியும்
எல்லாம் எண்ணின் இடுகழங்கு தபுந
கொன்ஒன்று மருண்டனென் அடுபோர்க் கொற்றவ
நெடுமிடல் சாயக் கொடுமிடல் துமியப் 10
பெருமலை யானையொடு புலம்கெட இறுத்துத்
தடந்தாள் நாரை படிந்(து)இரை கவரும்
முடந்தை நெல்லின் *கழைஅமல் கழனிப்*
பிழையா விளையுள் நா(டு)அகப் படுத்து
வையா மாலையர் வசையுநர்க்(கு) அறுத்த 15
பகைவர் தேஎத்(து) ஆயினும்
சினவாய் ஆகுதல் இறும்பூதால் பொ஢தே.


துறை: செந்துறைப் பாடாண்பாட்டு
வண்ணம்: ஒழுகு வண்ணம்
தூக்கு: செந்தூக்கு
பெயர்: கழையமல் கழனி


பாட்டு - 33


இறும்பூதால் பொ஢தே கொடித்தேர் அண்ணல்
வடிமணி அனைத்த பனைமருள் நோன்தாள்
கடிமரத்தான் களி(று)அணைத்து
நெடுநீர துறைகலங்க
மூழ்த்(து)இறுத்த வியன்தானையொடு 5
புலம்கெட நொ஢தரும் *வரம்பில் வெள்ளம்*
வாள்மதில் ஆக வேல்மிளை உயர்த்து
வில்இசை உமிழ்ந்த வைம்முள் அம்பின்
செவ்வாய் எஃகம் வளைஇய அகழின்
கார்இடி உருமின் உரறும் முரசின் 10
கால்வழங்(கு) ஆர்எயில் கருதின்
போர்எதிர் வேந்தர் ஒரூஉப நின்னே.


துறை: வஞ்சித்துறைப் பாடாண்பாட்டு
வண்ணம்: ஒழுகு வண்ணம்
தூக்கு: செந்தூக்கும் வஞ்சித்தூக்கும்
பெயர்: வரம்பில் வெள்ளம்


பாட்டு - 34


ஒரூஉப நின்னை ஒருபெரு வேந்தே
ஓடாப் பூட்கை *ஒண்பொறிக் கழல்கால்*
இருநிலம் தோயும் வி஡஢நூல் அறுவையர்
செவ்உளைய மாஊர்ந்து
நெடும்கொடிய தேர்மிசையும் 5
ஓடை விளங்கும் உருகெழு புகர்நுதல்
பொன்அணி யானை முரண்சேர் எருத்தினும்
மன்நிலத்(து) அமைந்த ..................
மாறா மைந்தர் மாறுநிலை தேய
முரை(சு)உடைப் பெரும்சமம் ததைய ஆர்ப்(பு)எழ 10
அரைசுபடக் கடக்கும் ஆற்றல்
புரைசால் மைந்தநீ ஓம்பல் மாறே.


துறை: தும்பையரவம்
வண்ணம்: ஒழுகு வண்ணம்
தூக்கு: செந்தூக்கும் வஞ்சித்தூக்கும்
பெயர்: ஒண்பொறிக் கழற்கால்


பாட்டு - 35


புரைசால் மைந்தநீ ஓம்பல் மாறே
உரைசான் றனவால் பெருமைநின் வென்றி
இரும்களிற்று யானை இலங்குவால் மருப்பொடு
நெடும்தேர்த் திகி஡஢ தாய வியன்களத்(து)
அள(கு)உடைச் சேவல் கிளைபுகா வாரத் 5
தலைதுமிந்(து) எஞ்சிய *மெய்ஆடு பறந்தலை*
அந்தி மாலை விசும்புகண் டன்ன
செஞ்சுடர் கொண்ட குருதி மன்றத்துப்
பேஎய் ஆடும் வெல்போர்
வீயா யாணர் நின்வயி னானே. 10


துறை: வாகைத்துறைப் பாடாண்பாட்டு
வண்ணம்: ஒழுகு வண்ணம்
தூக்கு: செந்தூக்கு
பெயர்: மெய்யாடு பறந்தலை


பாட்டு - 36


வீயா யாணர் நின்வயி னானே
தாவா(து) ஆகு மலிபெறு வயவே
மல்லல் உள்ளமொடு வம்(பு)அமர்க் கடந்து
செருமிகு முன்பின் மறவரொடு தலைச்சென்று
பனைதடி புனத்தின் கைதடிபு பலவுடன் 5
யானை பட்ட *வாள்மயங்கு கடும்தார்*
மாவும் மாக்களும் படுபிணம் உணீஇயர்
பொறித்த போலும் புள்ளி எருத்தின்
புன்புற எருவைப் பெடைபுணர் சேவல்
குடுமி எழாலொடு கொண்டுகிழக்(கு) இழிய 10
நிலம்இழி நிவப்பின் நீள்நிரை பலசுமந்(து)
உருஎழு கூளியர் உண்டுமகிழ்ந்(து) ஆடக்
குருதிச் செம்புனல் ஒழுகச்
செருப்பல செய்குவை வாழ்கநின் வளனே.


துறை: களவழி
வண்ணம்: ஒழுகு வண்ணம்
தூக்கு: செந்தூக்கு
பெயர்: வாண்மயங்கு கடுந்தார்


பாட்டு - 37


வாழ்கநின் வளனே நின்னுடை வாழ்க்கை
வாய்மொழி வாயர் நின்புகழ் ஏத்தப்
பகைவர் ஆரப் பழங்கண் அருளி
நகைவர் ஆர நன்கலம் சிதறி
ஆன்(று)அவிந்(து) அடங்கிய செயிர்தீர் செம்மல் 5
வான்தோய் நல்இசை உலகமொ(டு) உயிர்ப்பத்
துளங்குடி திருத்திய *வலம்படு வென்றி*யும்
மாஇரும் புடையல் மாக்கழல் புனைந்து
மன்எயில் எறிந்து மறவர்த் தாணஇத்
தொல்நிலைச் சிறப்பின் நின்நிழல் வாழ்நர்க்குக் 10
கோ(டு)அற வைத்த கோடாக் கொள்கையும்
நன்றுபொ஢(து) உடையையால் நீயே
வெந்திறல் வேந்தேஇவ் வுலகத் தோர்க்கே.


துறை: செந்துறைப் பாடாண்பாட்டு
வண்ணம்: ஒழுகு வண்ணம்
தூக்கு: செந்தூக்கு
பெயர்: வலம்படு வென்றி


பாட்டு - 38


உலகத் தோரே பலர்மன் செல்வர்
எல்லா ருள்ளும்நின் நல்இசை மிகுமே
வளம்தலை மயங்கிய பைதிரம் திருத்திய
களங்காய்க் கண்ணி நார்முடிச் சேரல்
எயில்முகம் சிதையத் தோட்டி ஏவலின் 5
தோட்டி தந்த தொடிமருப்பு யானைச்
செவ்உளைக் கலிமா ஈணகை வான்கழல்
செயல்அமை கண்ணிச் சேரலர் வேந்தே
*பா஢சிலர் வெறுக்கை* பாணர் நாளவை
வாள்நுதல் கணவ! மள்ளர் ஏறே! 10
மைஅற விளங்கிய வடுவாழ் மார்பின்
வசையில் செல்வ! வான வரம்ப!
இனியவை பெறினே தனிதனி நுகர்கேம்
தருகென விழையாத் தாஇல் நெஞ்சத்துப்
பகுத்(து)ஊண் தொகுத்த ஆண்மைப் 15
பிறர்க்(கு)என வாழ்திநீ ஆகல் மாறே.


துறை: செந்துறைப் பாடாண்பாட்டு
வண்ணம்: ஒழுகு வண்ணம்
தூக்கு: செந்தூக்கு
பெயர்: பரிசிலர் வெறுக்கை


பாட்டு - 39


பிறர்க்(கு)என வாழ்திநீ ஆகல் மாறே
எமக்கில்என் னார்நின் மறம்கூறு குழாத்தர்
துப்புத்துறை போகிய வெப்(பு)உடைத் தும்பைக்
கறுத்த தெவ்வர் கடிமுனை அலற
எடுத்(து)எறிந்(து) இரங்கும் *ஏவல் வியன்பனை* 5
உரும்என அதிர்பட்டு முழங்கிச் செருமிக்(கு)
அடங்கார் ஆர்அரண் வாடச் செல்லும்
காலன் அனைய கடும்சின முன்ப
வாலிதின், நூலின்இழையா நுண்மயிர் இழைய
பொறித்த போலும் புள்ளி எருத்தின் 10
புன்புறப் புறவின் கணநிரை அலற
அலந்தலை வேலத்(து) உலவை அம்சினைச்
சிலம்பி கோலிய அலங்கல் போர்வையின்
இலங்குமணி மிடைந்த பசும்பொன் படலத்(து)
அவிர்இழை தைஇ மின்உமிழ்(பு) இலங்கச் 15
சீர்மிகு முத்தம் தைஇய
நார்முடிச் சேரல்நின் போர்நிழல் புகன்றே.


துறை: வாகை
வண்ணம்: ஒழுகு வண்ணம்
தூக்கு: செந்தூக்கு
பெயர்: ஏவல் வியன்பணை
-----


பாட்டு - 40


போர்நிழல் புகன்ற சுற்றமொ(டு) ஊர்முகத்(து)
இறாஅ லியரோ பெருமநின் தானை
இன்இசை இமிழ்முர(சு) இயம்பக் கடிப்பிகூஉப்
புண்டோ ள் ஆடவர் போர்முகத்(து) இறுப்பக்
காய்த்த கரந்தை மாக்கொடி விளைவயல் 5
வந்(து)இறை கொண்டன்று தானை அந்தில்
களைநர் யார்இனிப் பிறர்எனப் பேணி
மன்எயில் மறவர் ஒலிஅவிந்(து) அடங்க
ஒன்னார் தேயப் பூமலைந்(து) உரைஇ
வெண்தோடு நிரைஇய வேந்(து)உடை அரும்சமம் 10
கொன்றுபுறம் பெற்று மன்பதை நிரப்பி
வென்றி ஆடிய தொடித்தோள் மீகை
எழுமுடி கெழீஇய திருஞெமர் அகலத்துப்
பொன்அம் கண்ணிப் பொலம்தேர் நன்னன்
சுடர்வீ வாகைக் கடிமுதல் தடிந்த 15
தார்மிகு மைந்தின் நார்முடிச் சேரல்
புன்கால் உன்னம் சாயத் தெள்கண்
வறிதுகூட்(டு) அ஡஢யல் இரவலர்த் தடுப்பத்
தான்தர உண்ட நனைநறவு மகிழ்ந்து
நீர்இமிழ் சிலம்பின் நோ஢ யோனே 20
செல்லா யோதில் சில்வளை விறலி
மலர்ந்த வேங்கையின் வயங்கிழை அணிந்து
மெல்இயல் மகளிர் எழில்நலம் சிறப்பப்
பாணர் பைம்பூ மலைய இளையர்
இன்களி வழாஅ மென்சொல் அமர்ந்து 25
நெஞ்சுமலி உவகையர் வியன்களம் வாழ்த்தத்
தோட்டி நீவாது தொடிசேர்பு நின்று
பாகர் ஏவலின் ஒண்பொறி பிசிரக்
காடுதலைக் கொண்ட *நாடுகாண் அவிர்சுடர்*
அழல்விடுபு மாணஇய மைந்தின் 30
தொழில்புகல் யானை நல்குவன் பலவே.


துறை: விறலியாற்றுப்படை
வண்ணம்: ஒழுகு வண்ணம்
தூக்கு: செந்தூக்கு
பெயர்: நாடுகாண் அவிர்சுடர்


(பதிகம்)


ஆராத் திருவிற் சேர லாதற்கு
வேளாவிக் கோமான்
பதுமன் தேவி ஈன்ற மகன்முனை
பனிப்பப் பிறந்து பல்புகழ் வளர்த்(து)
ஊழின் ஆகிய உயர்பெரும் சிறப்பின் 5
பூழி நாட்டைப் படைஎடுத்துத் தழீஇ
உருள் பூங் *கடம்பின் பெருவாயில் நன்னனை*
நிலைச்செருவி னால்தலை யறுத்(து)அவன்
பொன்படு வாகை முழுமுதல் தடிந்து
குருதிச் செம்புனல் குஞ்சரம் ஈர்ப்பச் 10
செருப்பல செய்து செங்களம் வேட்டுத்
துளங்குகுடி திருத்திய வலம்படு வென்றிக்


களங்காய்க்கண்ணி நார்முடிச் சேரலைக்
காப்பியாற்றுக் காப்பியனார் பாடினார் பத்துப்பாட்டு.


அவைதாம்: கம்ழகுரற் றுழாய், கழையமல் கழனி, வரம்பில் வெள்ளம், ஒண்பொறிக் கழற்கால், மெய்யாடுபறந்தலை, வான்மயங்கு கடுந்தார், வலம்படு வென்றி, பரிசிலர்வெறுக்கை, ஏவல் வியன்பனை, நாடுகானவிர்சுடர். இவை பாட்டின் பதிகம்.


பாடிப்பெற்ற பரிசில்: நாற்பதுநூறாயிரம் பொன் ஒருங்கு கொடுத்துத் தான் ஆளவ்திற் பாகங்கொடுத்தான் அக்கோ.
களங்காய்க் கண்ணி நார்முடிச் சேரல் இருபத்தையாண்டு வீற்றிருந்தான்.


நான்காம் பத்து முற்றிற்று


ஐ ந் தா ம் ப த் து
பாடப்பட்டோ ன்: கடல் பிறக்கோட்டிய செங்குட்டுவன்
பாடியவர்: காசறு செய்யுட் பரணர்


பாட்டு - 41


புணர்பு஡஢ நரம்பின் தீம்தொடை பழுனிய
வணர்அமை நல்யாழ் இளையர் பொறுப்பப்
பண்அமை முழவும் பதலையும் பிறவும்
கண்அறுத்(து) இயற்றிய தூம்பொடு சுருக்கிக்
காவில் தகைத்த துறைகூடு கலப்பையர் 5
கைவல் இளையர் கடவுள் பழிச்ச
மறப்புலிக் குழூஉக்குரல் செத்து வயக்களிறு
வரைசேர்(பு) எழுந்த *சுடர்வீ வேங்கைப்*
பூவுடைப் பெருஞ்சினை வாங்கிப் பிளந்துதன்
மாஇருஞ் சென்னி அணிபெற மிலைச்சிச் 10
சேஎர் உற்ற செல்படை மறவர்
தண்(டு)உடை வலத்தர் போர்எதிர்ந் தாங்கு
வழைஅமல் வியன்காடு சிலம்பப் பிளிறும்
மழைபெயல் மாறிய கழைதிரங்(கு) அத்தம்
ஒன்(று)இரண்(டு) அலபல கழிந்து திண்தேர் 15
வசைஇல் நெடுந்தகை காண்குவந் திசினே
தாவல் உய்யுமோ மற்றே தாவாது
வஞ்சினம் முடித்த ஒன்றுமொழி மறவர்
முர(சு)உடைப் பெருஞ்சமத்(து) அரசுபடக் கடந்து
வெவ்வர் ஓச்சம் பெருகத் தெவ்வர் 20
மிள(கு)எறி உலக்கையின் இருந்தலை இடித்து
வை(கு)ஆர்ப்(பு) எழுந்த மைபடு பரப்பின்
எடுத்தே(று) ஏய கடிப்(பு)உடை வியன்கண்
வலம்படு சீர்த்தி ஒருங்(கு)உடன் இயைந்து
கால்உளைக் கடும்பிசிர் உடைய வால்உளைக் 25
கடும்பா஢ப் புரவி ஊர்ந்தநின்
படுந்திரைப் பனிக்கடல் உழந்த தாளே.


துறை: காட்சி வாழ்த்து
வண்ணம்: ஒழுகு வண்ணம்
தூக்கு: செந்தூக்கு
பெயர்: சுடர்வீவேங்கை


செந்துறைப் பாடாண்பாட்டு
பாட்டு - 42


இரும்பனம் புடையல் ஈகை வான்கழல்
மீன்தேர் கொட்பின் பனிக்கயம் மூழ்கிச்
சிரல்பெயர்ந் தன்ன நெடுவெள் ஊசி
நெடுவசி பரந்த வடுஆழ் மார்பின்
அம்புசேர் உடம்பினர்ச் சேர்ந்தோர் அல்லது 5
தும்பை சூடாது மலைந்த மாட்சி
அன்னோர் பெரும நல்நுதல் கணவ
அண்ணல் யானை அடுபோர்க் குட்டுவ
மைந்(து)உடை நல்அமர்க் கடந்து வலம்தாணஇ
இஞ்சிவீ விராய பைந்தார் சூட்டிச் 10
சாந்துபுறத்(து) எறித்த *தசும்புதுளங்(கு) இருக்கைத்*
தீம்சேறு விளைந்த மணிநிற மட்டம்
ஓம்பா ஈகையின் வண்மகிழ் சுரந்து
கோடியர் பெரும்கிளை வாழ ஆ(டு)இயல்
உளைஅவிர் கலிமாப் பொழிந்தவை எண்ணின் 15
மன்பதை மருள அரசுபடக் கடந்து
முந்துவினை எதிர்வரப் பெறுதல் காணியர்
ஒளிறுநிலை உயர்மருப்(பு) ஏந்திய களி(று)ஊர்ந்து
மான மைந்தரொடு மன்னர் ஏத்தநின்
தேரொடு சுற்றம் உல(கு)உடன் மூய 20
மாஇருந் தெள்கடல் மலிதிரைப் பெளவத்து
வெண்தலைக் குரூஉப்பிசிர் உடையத்
தண்பல வரூஉம் புணா஢யின் பலவே.


துறை: செந்துறைப் பாடாண்பாட்டு
வண்ணம்: ஒழுகு வண்ணம்
தூக்கு: செந்தூக்கு
பெயர்: தசும்புதுளங்(கு) இருக்கை


பாட்டு - 43


கவா஢ முச்சிக் கார்வி஡஢ கூந்தல்
ஊசல் மேவல் சேய்இழை மகளிர்
உரல்போல் பெருங்கால் இலங்குவாள் மருப்பின்
பெரும்கை மதமாப் புகுதா஢ன் அவற்றுள்
விருந்தின் வீழ்பிடி எண்ணுமுறை பெறாஅக் 5
கடவுள் நிலைய கல்ஓங்கு நெடுவரை
வடதிசை எல்லை இமய மாகத்
தென்னங் குமா஢யொ(டு) ஆயிடை அரசர்
முர(சு)உடைப் பெரும்சமம் ததைய ஆர்ப்(பு)எழச்
சொல்பல நாட்டைத் தொல்கவின் அழித்த 10
போர்அடு தானைப் பொலந்தார்க் குட்டுவ
இரும்பணை திரங்கப் பெரும்பயல் ஒளிப்பக்
குன்றுவறம் கூரச் சுடர்சினம் திகழ
அருவிஅற்ற பெருவறல் காலையும்
அருஞ்செலல் பேராற்(று) இருங்கரை உடைத்துக் 15
கடிஏர் பூட்டுநர் கடுக்கை மலைய
வரைவில் அதிர்சிலை முழங்கிப் பெயல்சிறந்(து)
ஆர்கலி வானம் தளிசொ஡஢ந் தாஅங்(கு)
உறுவர் ஆர ஓம்பா(து) உண்டு
நகைவர் ஆர நன்கலம் சிதறி 20
ஆடுசிறை அறுத்த நரம்புசேர் இன்குரல்
பாடு விறலியர் பல்பிடி பெறுக
துய்வீ வாகை நுண்கொடி உழிஞை
வென்றி மேவல் உருகெழு சிறப்பின்
கொண்டி மள்ளர் கொல்களிறு பெறுக 25
மன்றம் படர்ந்து மறுகுசிறைப் புக்குக்
கண்டி நுண்கோல் கொண்டுகளம் வாழ்த்தும்
அகவலன் பெறுக மாவே என்றும்
இகல்வினை மேவலை ஆகலின் பகைவரும்
தாங்காது புகழ்ந்த தூங்குகொளை முழவின் 30
தொலையாக் கற்பநின் நிலைகண் டிகுமே
நிணம்சுடு புகையொடு கனல்சினந்(து) அவிராது
நிரம்(பு)அகல்(பு) அறியா *ஏறா ஏணி*
நிறைந்து நெடி(து)இராத் தசும்பின் வயி஡஢யர்
உண்(டு)எனத் தவாஅக் கள்ளின் 35
வண்கை வேந்தேநின் கலிமகி ழானே.


துறை: இயன்மொழிவாழ்த்து
வண்ணம்: ஒழுகு வண்ணம்
தூக்கு: செந்தூக்கு
பெயர்: ஏறாவேணி


பாட்டு - 44


நிலம்புடைப்(பு) அன்னஆர்ப் பொடுவிசும்பு துடையூ
வான்தோய் வெல்கொடி தேர்மிசை நுடங்கப்
பொ஢ய ஆயினும் அமர்கடந்து பெற்ற
அ஡஢ய என்னா(து) ஓம்பாது வீசிக்
கலம்செலச் சுரத்தல் அல்லது கனவினும் 5
களை(க)என அறியாக் கச(டு)இல் நெஞ்சத்(து)
ஆடுநடை அண்ணல்நின் பாடுமகள் காணியர்
காணி லியரோநின் புகழ்ந்த யாக்கை
முழுவலி துஞ்சு *நோய்தபு நோன்தொடை*
நுண்கொடி உழிஞை வெல்போர் அறுகை 10
சேணன் ஆயினும் கேள்என மொழிந்து
புலம்பெயர்ந்(து) ஒளித்த களையாப் பூசற்(கு)
அரண்கடா உறீஇ அணங்குநிகழ்ந் தன்ன
மோகூர் மன்னன் முரசம் கொண்டு
நெடுமொழி பணித்(து)அவன் வேம்புமுதல் தடிந்து 15
முரசுசெய முரச்சிக் களிறுபல பூட்டி
ஒழுகை உய்த்த கொழுஇல் பைந்துணி
வைத்தலை மறந்த துய்த்தலைக் கூகை
கவலை கவற்றும் குராலம் பறந்தலை
முர(சு)டைத் தாயத்(து) அரசுபல ஓட்டித் 20
துளங்குநீர் வியல்அகம் ஆண்(டு)இனிது கழிந்த
மன்னர் மறைத்த தாழி
வன்னி மன்றத்து விளங்கிய நாடே.


துறை: செந்துறைப் பாடாண்பாட்டு
வண்ணம்: ஒழுகு வண்ணம்
தூக்கு: செந்தூக்கு
பெயர்: நோய்தபு நோன்தொடை


பாட்டு - 45


பொலம்பூந் தும்பைப் பொறிகிளர் தூணிப்
புற்(று)அடங்(கு) அரவின் ஒடுங்கிய அம்பின்
நொசி(வு)உடை வில்லின் ஒசியா நெஞ்சின்
களி(று)எறிந்து மு஡஢ந்த கதுவாய் எஃகின்
விழுமியோர் துவன்றிய அகன்கண் ணாட்பின் 5
எழுமுடி மார்பின் எய்திய சேரல்
குண்டுகண் அகழிய மதில்பல கடந்து
பண்டும் பண்டும்தாம் உள்அழித்(து) உண்ட
நாடுகெழு தாயத்து நனம்தலை அருப்பத்துக்
கதவம் காக்கும் கணைஎழு அன்ன 10
நிலம்பெறு திணிதோள் உயர ஓச்சிப்
பிணம்பிறங்(கு) அழுவத்துத் துணங்கை ஆடிச்
சோறுவே(று) என்னா *ஊன்துவை அடிசில்*
ஓடாப் பீடர் உள்வழி இறுத்து
முள்இடு(பு) அறியா ஏணித் தெவ்வர் 15
சிலைவிசை அடக்கிய மூ஡஢ வெண்தோல்
அனைய பண்பின் தானை மன்னர்
இனியார் உளரோநின் முன்னும் இல்லை
மழைகொளக் குறையாது புனல்புக நிறையாது
20 விலங்குவளி கடவும் துளங்(கு)இரும் கமம்சூல் 20
வயங்குமணி இமைப்பின் வேல்இடுபு
முழங்குதிரைப் பனிக்கடல் மறுத்திசி னோரே.


துறை: செந்துறைப் பாடாண்பாட்டு
வண்ணம்: ஒழுகு வண்ணம்
தூக்கு: செந்தூக்கு
பெயர்: ஊன்துவை அடிசில்


பாட்டு - 46


இழையர் குழையர் நறுந்தண் மாலையர்
சுடர்நிமிர் அவிர்தொடி செறித்த முன்கைத்
திறல்விடு திருமணி இலங்கு மார்பின்
வண்டுபடு கூந்தல் முடிபுனை மகளிர்
தொடைபடு பேர்யாழ் பாலை பண்ணிப் 5
பணியா மரபின் உழிஞை பாட
இனிதுபுறந் தந்(து)அவர்க்(கு) இன்மகிழ் சுரத்தலின்
சுரம்பல கடவும் *கரைவாய்ப் பருதி*
ஊர்பாட்(டு) எண்ணில் பைந்தலை துமியப்
பல்செருக் கடந்த கொல்களிற்(று) யானைக் 10
கோடுநரல் பெளவம் கலங்க வேல்இட்(டு)
உடைதிரைப் பரப்பில் படுகடல் ஓட்டிய
வெல்புகழ்க் குட்டுவன் கண்டோ ர்
செல்குவம் என்னார் பாடுபு பெயர்ந்தே.


துறை: செந்துறைப் பாடாண்பாட்டு
வண்ணம்: ஒழுகு வண்ணம்
தூக்கு: செந்தூக்கு
பெயர்: கரைவாய்ப் பருதி


பாட்டு - 47


அட்(டு)ஆ னானே குட்டுவன் அடுதொறும்
பெற்(று)ஆ னாரே பா஢சிலர் களிறே
வரைமிசை இழிதரும் அருவியின் மாடத்து
வளிமுனை அவிர்வரும் கொடிநுடங்கு தெருவில்
சொ஡஢சுரை கவரும் நெய்வழி(பு) உராலின் 5
பாண்டில் விளக்குப் பரூஅச்சுடர் அழல
*நன்நுதல் விறலியர்* ஆடும்
தொல்நகர் வரைப்பின்அவன் உரைஆ னாவே.


துறை: செந்துறைப் பாடாண்பாட்டு
வண்ணம்: ஒழுகு வண்ணம்
தூக்கு: செந்தூக்கு
பெயர்: நன்நுதல் விறலியர்


பாட்டு - 48


பைம்பொன் தாமரை பாணர்ச் சூட்டி
ஒண்நுதல் விறலியர்க்(கு) ஆரம் பூட்டிக்
கெடல்அரும் பல்புகழ் நிலைஇ நீர்புக்குக்
கடலொ(டு) உழந்த பனித்துறைப் பரதவ
ஆண்டுநீர்ப் பெற்ற தாரம் ஈண்(டு)இவர் 5
கொள்ளாப் பாடற்(கு) எளிதின் ஈயும்
கல்லா வாய்மையன் இவன்எனத் தத்தம்
கைவல் இளையர் நேர்கை நிரைப்ப
வணங்கிய சாயல் வணங்கா ஆண்மை
முனைசுடு கனைஎ஡஢ எ஡஢த்தலின் பொ஢தும் 10
இகழ்கவின் அழிந்த மாலையொடு சாந்துபுலர்
பல்பொறி மார்பநின் பெயர்வா ழியரோ
நின்மலைப் பிறந்து நின்கடல் மண்டும்
மலிபுனல் நிகழ்தரும் தீநீர் விழவின்
பொழில்வதி வேனில் *பேர்எழில் வாழ்க்கை* 15
மேவரு சுற்றமோ(டு) உண்(டு)இனிது நுகரும்
தீம்புனல் ஆயம் ஆடும்
காஞ்சிஅம் பெருந்துறை மணலினும் பலவே.


துறை: இயன்மொழிவாழ்த்து
வண்ணம்: ஒழுகு வண்ணம்
தூக்கு: செந்தூக்கு
பெயர்: பேர்எழில் வாழ்க்கை


பாட்டு - 49


யாமும் சேறுக நீயிரும் வம்மின்
துயிலுங் கோதைத் துளங்(கு)இயல் விறலியர்
கொளைவல் வாழ்க்கைநும் கிளைஇனி(து) உணீஇயர்
களிறுபரந்(து) இயலக் கடுமா தாங்க
ஒளிறுகொடி நுடங்கத் தேர்தி஡஢ந்து கொட்ப 5
எஃகுதுரந்(து) எழுதரும் கைகவர் கடும்தார்
வெல்போர் வேந்தரும் வேளிரும் ஒன்றுமொழிந்து
மொய்வளம் செருக்கி மொசிந்துவரு மோகூர்
வலம்படு குழூஉநிலை அதிர மண்டி
நெய்த்தோர் தொட்ட *செங்கை மறவர்* 10
நிறம்படு குருதி நிலம்படர்ந்(து) ஓடி
மழைநாள் புனலின் அவல்பரந்(து) ஒழுகப்
படுபிணம் பிறங்கப் பாழ்பல செய்து
படுகண் முரசம் நடுவண் சிலைப்ப
வளன்அற நிகழ்ந்து வாழுநர் பலர்படக் 15
கருஞ்சினை விறல்வேம்(பு) அறுத்த
பெருஞ்சினைக் குட்டுவன் கண்டனம் வரற்கே.


துறை: விறலியாற்றுப்படை
வண்ணம்: ஒழுகு வண்ணம்
தூக்கு: செந்தூக்கு
பெயர்: செங்கை மறவர்


பாட்டு - 50


மாமலை முழக்கின் மான்கணம் பனிப்பக்
கால்மயங்கு கதழ்உறை ஆலியொடு சிதறிக்
கரும்(பு)அமல் கழனிய நாடுவளம் பொழிய
வளம்கெழு சிறப்பின் உலகம் புரைஇச்
செங்குணக்(கு) ஒழுகும் கலுழி மலிர்நிறைக் 5
காவி஡஢ அன்றியும் பூவி஡஢ புனலொரு
மூன்றுடன் கூடிய கூடல் அனையை
கொல்களிற்(று), உரவுத்திரை பிறழ அவ்வில் பிசிரப்
புரைதோல் வரைப்பின் எஃகுமன்ண அவிர்தர
விரவுப்பணை முழங்(கு)ஒலி வொணஇய வேந்தர்க்(கு) 10
அரணம் ஆகிய *வெருவரு புனல்தார்*
கல்மிசை யவ்வும் கடலவும் பிறவும்
அருப்பம் அமைஇய அமர்கடந்(து) உருத்த
ஆள்மலி மருங்கின் நா(டு)அகப் படுத்து
நல்இசை நனந்தலை இ஡஢ய ஒன்னார் 15
உருப்(பு)அற நிரப்பினை ஆதலின் சாந்துபுலர்பு
வண்ணம் நீவி வகைவனப்(பு) உற்ற
வா஢ஞிமி(று) இமிரும் மார்புபிணி மகளிர்
வி஡஢மென் கூந்தல் மெல்அணை வதிந்து
கொல்பிணி திருகிய மார்புகவர் முயக்கத்துப் 20
பொழுதுகொள் மரபின் மென்பிணி அவிழ
எவன்பல கழியுமோ பெரும பல்நாள்
பகைவெம் மையின் பாசறை மாணஇப்
பா(டு)அரி(து) இயைந்த சிறுதுயில் இயலாது
கோடு முழங்(கு) இமிழ்இசை எடுப்பும் 25
பீடுகெழு செல்வம் மாணஇய கண்ணே.


துறை: வஞ்சித்துறைப் பாடாண்பாட்டு
வண்ணம்: ஒழுகு வண்ணமும் சொற்சீர் வண்ணமும்
தூக்கு: செந்தூக்கு
பெயர்: *வெருவரு புனற்றார்*


(பதிகம்)


வடவர் உட்கும் வான்தோய் வெல்கொடிக்
குடவர் கோமான் நெடுஞ்சேர லாதற்குச்
சோழன் மணக்கிள்ளி ஈன்ற மகன்
கடவுள் பத்தினிக் கற்கோள் வேண்டிக்
கான்நவில் கானம் கணையின் போகி 5
ஆ஡஢ய அண்ணலை வீட்டிப் போ஢சை
இன்பல் அருவிக் கங்கை மண்ணி
இனம்தொ஢ பல்ஆன் கன்றொடு கொண்டு
மாறா வல்வில் இடும்பின் புறத்(து)இறுத்(து)
உறுபுலி அன்ன வயவர் வீழச் 10
சிறுகுரல் நெய்தல் வியலூர் நூறி
அக்கரை நண்ணிக் கொடுகூர் எறிந்து
பழையன் காக்கும் கரும்சினை வேம்பின்
முழாரை முழுமுதல் துமியப் பண்ணி
வால்இழை கழித்த நறும்பல் பெண்டிர் 15
பல்இருங் கூந்தல் முரற்சியால்
குஞ்சர ஒழுகை பூட்டி வெந்திறல்
ஆராச் செருவின் சோழர்குடிக்(கு) உ஡஢யோர்
ஒன்பதின்மர் வீழ வாயில்புறத்(து) இறுத்து
நிலைச்செருவின் ஆற்றலை அறுத்துக் 20
கெடல் அரும் தானையொடு


கடல் பிறக்கோட்டிய செங்குட்டுவனைக் கரணமமைந்த
காசறு செய்யுட் பரணர் பாடினார் பத்துப்பாட்டு.


அவைதாம்: சுடர்வீவேங்கை, தசும்புதுளங்கிருக்கை, ஏறாவேணி, நோய்தபுநோன்றொடை, ஊன்றுவையடிசில், கரை வாய்ப்பருதி, நன்னுதல் விறலியர், பேரெழில்வாழ்க்கை, செங்கை மறவர், வெருவருபுனற்றார்.
இவை பாட்டின் பதிகம்.
பாடிப் பெற்ற பரிசில்: உம்பற்காட்டு வாரியையும் தன்மகன் குட்டுவன் சேரலையுங் கொடுத்தான் அக்கோ.


கடல்பிறக்கோட்டிய செங்குட்டுவன் ஐம்பத்தையாண்டு வீற்றிருந்தான்.


ஐந்தாம் பத்து முற்றிற்று


ஆ றா ம் ப த் து
பாடப்பட்டோ ன்: ஆடுகோட் பாட்டுச் சேரலாதனை
பாடியவர்: காக்கைபாடினியார் நச்செள்ளையார்


பாட்டு - 51


துளங்குநீர் வியலகம் கலங்கக் கால்பொர
விளங்(கு)இரும் புணா஢ உருமென முழங்கும்
கடல்சேர் கானல் குடபுலம் முன்னிக்
கூவல் துழந்த தடந்தாள் நாரை
குவிஇணர் ஞாழல் மாச்சினைச் சேக்கும் 5
வண்(டு)இறை கொண்ட தண்கடல் பரப்பின்
அடும்(பு)அமல் அடைகரை அலவன் ஆடிய
*வடுஅடு நுண்அயிர்* ஊதை உஞற்றும்
தூஇரும் போந்தைப் பொழில்அணிப் பொலிதந்(து)
இயலினள் ஒல்கினள் ஆடும் மடமகள் 10
வெறிஉறு நுடக்கம் போலத் தோன்றிப்
பெருமலை வயின்வயின் விலங்கும் அருமணி
அரவழங்கும் பெரும்தெய்வத்து
வளைஞரலும் பனிப்பெளவத்துக்
குணகுட கடலோ(டு) ஆயிடை மணந்த 15
பந்தர் அந்தரம் வேய்ந்து
வண்பிணி அவிழ்ந்த கண்போல் நெய்தல்
நனைஉறு நறவின் நா(டு)உடன் கமழச்
சுடர் நுதல் மடநோக்கின்
வாள்நகை இலங்(கு)எயிற்(று) 20
அமிழ்துபொதி துவர்வாய் அசைநடை விறலியர்
பாடல் சான்று நீடினை உறைதலின்
வெள்வேல் அண்ணல் மெல்லியன் போன்மென
உள்ளுவர் கொல்லோநின் உணரா தோரே
மழைதவழும் பெருங்குன்றத்துச் 25
செயிர்உடைய அர(வு)எறிந்து
கடும்சினத்த மிடல்தபுக்கும்
பெரும்சினப்புயல் ஏ(று)அனையை
தாங்குநர், தடக்கை யானைத் தொடிக்கோடு துமிக்கும்
எஃ(கு)உடை வலத்தர்நின் படைவழி வாழ்நர் 30
மறம்கெழு போந்தை வெண்தோடு புனைந்து
நிறம்பெயர் கண்ணிப் பருந்(து) ஊ(று)அளப்பத்
தூக்கணை கிழித்த மாக்கண் தண்ணுமை
கைவல் இளையர் கையலை அழுங்க
மாற்(று)அரும் சீற்றத்து மாஇரும் கூற்றம் 35
வலைவி஡஢த் தன்ன நோக்கலை
கடியையால் நெடுந்தகை செருவித் தானே.


துறை: வஞ்சித்துறைப் பாடாண்பாட்டு
வண்ணம்: ஒழுகு வண்ணமும் சொற்சீர் வண்ணமும்
தூக்கு: செந்தூக்கும் வஞ்சித்தூக்கும்
பெயர்: வடுவடு நுண்ணயிர்


பாட்டு - 52


கொடிநுடங்கு நிலைய கொல்களிறு மிடைந்து
வடிமணி நெடுந்தேர் வேறுபுலம் பரப்பி
அருங்கலந் தாணஇயர் நீர்மிசை நிவக்கும்
பெருங்கலி வங்கம் திசைதி஡஢ந் தாங்கு
மைஅணிந்(து) எழுதரும் ஆயிரம் பஃறோல்* 5
மெய்புதை அரணம் எண்ணா(து) எஃகுசுமந்து
முன்சமத்(து) எழுதரும் வன்கண் ஆடவர்
தொலையாத் தும்பை தெவ்வழி விளங்க
உயர்நிலை உலகம் எய்தினர் பலர்பட
நல்அமர்க் கடந்தநின் செல்உறழ் தடக்கை 10
இரப்போர்க்குக் கவிதல் அல்லதை இரைஇய
மலர்(பு)அறி யாஎனக் கேட்டிகும் இனியே
சுடரும் பாண்டில் திருநாறு விளக்கத்து
முழாஇமிழ் துணங்கைக்குத் தழூஉப்புணை ஆகச்
சிலைப்புவல் ஏற்றின் தலைக்கை தந்துநீ 15
நளிந்தனை வருதல் உடன்றனள் ஆகி
உயவும் கோதை ஊரல்அம் தித்தி
ஈர்இதழ் மழைக்கண் பேர்இயல் அ஡஢வை
ஒள்இதழ் அவிழ்அகம் கடுக்கும் சீறடிப்
பல்சில கிண்கிணி சிறுபர(டு) அலைப்பக் 20
கொல்புனல் தளி஡஢ன் நடுங்குவனள் நின்றுநின்
எறியர் ஓக்கிய *சிறுசெங் குவளை*
ஈஎன இரப்பவும் ஒல்லாள் நீஎமக்(கு)
யாரை யோஎனப் பெயர்வோள் கைஅதை
கதும்என உருத்த நோக்கமோ(டு) அதுநீ 25
பாஅல் வல்லாய் ஆயினை பாஅல்
யாங்குவல் லுநையோ வாழ்கநின் கண்ணி
அகல்இரு விசும்பில் பகல்இடம் தாணஇயர்
தெறுகதிர் திகழ்தரும் உழுகெழு ஞாயிற்(று)
உருபுகிளர் வண்ணம் கொண்ட 30
வான்தோய் வெண்குடை வேந்தர்தம் எயிலே.


*பஃறோல் = பல்தோல்
துறை: குரவைநிலை
வண்ணம்: ஒழுகு வண்ணம்
தூக்கு: செந்தூக்கு
பெயர்: சிறுசெங்குவளை


பாட்டு - 53


வென்றுகலம் தாணஇயர் வேண்டுபுலத்(து) இறுத்தவர்
வாடா யாணர் நாடுதிறை கொடுப்ப
நல்கினை ஆகுமதி எம்என்(று) அருளிக்
கல்பிறங்கு வைப்பின் கட(று)அரை யாத்தநின்
தொல்புகழ் மூதூர்ச் செல்குவை யாயின் 5
செம்பொறிச் சிலம்பொ(டு) அணித்தழை தூங்கும்
எந்திரத் தகைப்பின் அம்(பு)உடை வாயில்
கோள்வல் முதலைய *குண்டுகண் அகழி*
வான்உற ஓங்கிய வளைந்துசெய் பு஡஢சை
ஒன்னாத் தெவ்வர் முனைகெட விலங்கி 10
நின்னின் தந்த மன்எயில் அல்லது
முன்னும் பின்னும்நின் முன்னோர் ஓம்பிய
எயில்முகப் படுத்தல் யாவது வளையினும்
பிறி(து)ஆறு செல்மதி சினம்கெழு குருசில்
எழூஉப்புறம் தாணஇப் பொன்பிணிப் பலகைக் 15
குழூஉநிலைப் புதவின் கதவுமெய் காணின்
தேம்பாய் கடாத்தொடு காழ்கை நீவி
வேங்கை வென்ற பொறிகிளர் புகர்நுதல்
ஏந்துகை சுருட்டித் தோட்டி நீவி
மேம்படு வெல்கொடி நுடங்கத் 20
தாங்கல் ஆகா ஆங்குநின் களிறே.


துறை: செந்துறைப் பாடாண்பாட்டு
வண்ணம்: ஒழுகு வண்ணம்
தூக்கு: செந்தூக்கு
பெயர்: குண்டுகண் அகழி


பாட்டு - 54


வள்ளியை என்றலின் காண்குவந் திசினே
உள்ளியது முடித்தி வாழ்கநின் கண்ணி
வீங்(கு)இறைத் தடைஅய அமைமருள் பணைத்தோள்
ஏந்(து)எழில் மழைக்கண் வனைந்துவரல் இளமுலைப்
பூந்துகில் அல்குல் தேம்பாய் கூந்தல் 5
மின்இழை விறலியர் நின்மறம் பாட
இரவலர் புன்கண் தீர நாள்தொறும்
உரைசால் நன்கலம் வரை(வு)இல வீசி
அனையை ஆகல் மாறே எனையதூஉம்
உயர்நிலை உலகத்துச் செல்லா(து) இவண்நின்(று) 10
இருநிலம் மருங்கின் நெடிதுமன் னியரோ
நிலந்தப விடூஉம் ஏணிப் புலம்படர்ந்து
படுகண் முரசம் நடுவண் சிலைப்பத்
தோமர வலத்தர் நாமம் செய்ம்மார்
ஏவல் வியம்கொண்(டு) இளையரொ(டு) எழுதரும் 15
ஒல்லார் யானை காணின்
*நில்லாத் தானை* இறைகிழ வோயே.


துறை: காட்சிவாழ்த்து
வண்ணம்: ஒழுகு வண்ணம்
தூக்கு: செந்தூக்கு
பெயர்: நில்லாத்தானை


பாட்டு - 55


ஆன்றோள் கணவ சான்றோர் புரவல
நின்நயந்து வந்தனென் அடுபோர்க் கொற்றவ
இன்இசைப் புணா஢ இரங்கும் பெளவத்து
நன்கல வெறுக்கை *துஞ்சும் பந்தர்க்*
கமழும் தாழைக் கானல்அம் பெருந்துறைத் 5
தண்கடல் படப்பை நல்நாட்டுப் பொருந
செவ்வூன் தோன்றா வெண்துவை முதிரை
வால்ஊன் வல்சி மழவர் மெய்ம்மறை
குடவர் கோவே கொடித்தேர் அண்ணல்
வாரார் ஆயினும் இரவலர் வேணடித் 10
தோ஢ன் தந்(து)அவர்க்(கு) ஆர்பதம் நல்கும்
நகைசால் வாய்மொழி இசைசால் தோன்றல்
வேண்டுவ அளவையுள் யாண்டுபல கழியப்
பெய்துபுறம் தந்து பொங்கல் ஆடி
விண்டுச் சேர்ந்த வெண்மழை போலச் 15
சென்றா லியரோ பெரும அல்கலும்
நனம்தலை வேந்தர் தார்அழிந்(து) அலற
நீடுவரை அடுக்கத்த நாடுகைக் கொண்டு
பொருதுசினம் தணிந்த செருப்புகல் ஆண்மைத்
தாங்குநர்த் தகைத்த வொள்வாள் 20
ஓங்கல் உள்ளத்துக் குருசில்நின் நாளே.


துறை: செந்துறைப்பாடாண்பாட்டு
வண்ணம்: ஒழுகு வண்ணம்
தூக்கு: செந்தூக்கு
பெயர்: துஞ்சும் பந்தர்


பாட்டு - 56


விழவுவீற்(று) இருந்த வியலுள் ஆங்கண்
கோடியர் முழவின் முன்னர் ஆடல்
வல்லான் அல்லன் வாழ்கஅவன் கண்ணி
வலம்படு முரசம் துவைப்ப வாள்உயர்த்(து)
இலங்கும் பூணன் பொலங்கொடி உழிஞையன் 5
மடம்பெரு மையின் உடன்றுமேல் வந்த
*வேந்துமெய்ம் மறந்த வாழ்ச்சி*
வீந்(து)உகு போர்க்களத்(து) ஆடும் கோவே.


துறை: ஒள்வாள் அமலை
வண்ணம்: ஒழுகு வண்ணம்
தூக்கு: செந்தூக்கு
பெயர்: வேந்துமெய்ம் மறந்த வாழ்ச்சி


பாட்டு - 57


ஓடாப் பூட்கை மறவர் மிடல்தப
இரும்பனம் புடையலொடு வான்கழல் சிவப்பக்
குருதி பனிற்றும் புலவுக்களத் தோனே
துணங்கை ஆடிய வலம்படு கோமான்
மெல்லிய வகுந்தில் சீறடி ஒதுங்கிச் 5
செல்லா மோதில் *சில்வளை விறலி*
பாணர் கையது பணிதொடை நரம்பின்
விரல்கவர் போ஢யாழ் பாலை பண்ணிக்
குரல்புணர் இன்னிசைத் தழிஞ்சி பாடி
இளம்துணைப் புதல்வர் நல்வளம் பயந்த 10
வளங்கெழு குடைச்சூல் அடங்கிய கொள்கை
ஆன்ற அறிவின் தோன்றிய நல்லிசை
ஒண்நுதல் மகளிர் துனித்த கண்ணினும்
இரவலர் புன்க ணஞ்சும்
புர(வு)எதிர் கொள்வனைக் கண்டனம் வரற்கே. 15


துறை: விறலியாற்றுப்படை
வண்ணம்: ஒழுகு வண்ணம்
தூக்கு: செந்தூக்கு
பெயர்: சில்வளை விறலி


பாட்டு - 58


ஆடுக விறலியர் பாடுக பா஢சிலர்
வெண்தோட்(டு) அசைத்த ஒண்பூங் குவளையர்
வாள்முகம் பொறித்த மாண்வா஢ யாக்கையர்
செல்உறழ் மறவர்தம் கொல்படைத் தாணஇயர்
இன்(று)இனிது நுகர்ந்தனம் ஆயின் நாளை 5
மண்புனை இஞ்சி மதில்கடந்(து) அல்ல(து)
உண்குவம் அல்லேம் புகாஎனக் கூறிக்
கண்ணி கண்ணிய வயவர் பெருமகன்
பொய்படு(பு) அறியா வயங்குசெந் நாவின்
எயில்எறி வல்வில் *ஏவிளங்கு தடக்கை* 10
ஏந்(து)எழில் ஆகத்துச் சான்றோர் மெய்ம்மறை
வான வரம்பன் என்ப கானத்துக்
கறங்(கு)இசைச் சிதடி பொ஡஢அரைப் பொருந்திய
சிறிஇலை வேலம் பொ஢ய தோன்றும்
புன்புலம் வித்தும் வன்கை வினைஞர் 15
சீர்உடைப் பல்பக(டு) ஒலிப்பப் பூட்டி
நாஞ்சில் அடிய கொழுவழி மருங்கின்
அலங்குகதிர்த் திருமணி பெறூஉம்
அகன்கண் வைப்பின் நாடுகிழ வோனே.


துறை: செந்துறைப்பாடாண்பாட்டு
வண்ணம்: ஒழுகு வண்ணம்
தூக்கு: செந்தூக்கு
பெயர்: ஏவிளங்கு தடக்கை


பாட்டு - 59


பகல்நீ(டு) ஆகா(து) இரவுப்பொழுது பெருகி
மாசி நின்ற *மாகூர் திங்கள்*
பனிச்சுரம் படரும் பாண்மகன் உவப்பப்
புல்இருள் விடியப் புலம்புசேண் அகலப்
பாய்இருள் நீங்கப் பல்கதிர் பரப்பி 5
ஞாயிறு குணமுதல் தோன்றி யாஅங்(கு)
இரவன் மாக்கள் சிறுகுடி பெருக
உலகம் தங்கிய மேம்படு கற்பின்
வில்லோர் மெய்ம்மறை வீற்(று)இரும் கொற்றத்துச்
செல்வர் செல்வ சேர்ந்தோர்க் கரணம் 10
அறியா(து) எதிர்ந்து துப்பின் குறைஉற்றுப்
பணிந்துதிறை தருபநின் பகைவர் ஆயின்
சினம்செலத் தணியுமோ வாழ்கநின் கண்ணி
பல்வேறு வகைய நனம்தலை ஈண்டிய
மலையவும் கடலவும் பண்ணியம் பகுக்கும் 15
ஆறுமுட்(டு) உறாஅ(து) அறம்பு஡஢ந்(து) ஒழுகும்
நாடல் சான்ற துப்பின் பணைத்தோள்
பாடுசால் நன்கலம் தரூஉம்
நாடுபுறந் தருதல் நினக்குமார் கடனே.


துறை: செந்துறைப்பாடாண்பாட்டு
வண்ணம்: ஒழுகு வண்ணம்
தூக்கு: செந்தூக்கு
பெயர்: மாகூர் திங்கள்


பாட்டு - 60


கொல்வினை மேவற்றுத் தானை; தானே
இகல்வினை மேவலன் தண்டாது வீசும்
செல்லா மோதில் பாண்மகள் காணியர்
மிஞிறுபுறம் மூசவும் தீம்சுவை தி஡஢யா(து)
அரம்போழ் கல்லா *மரம்படு தீம்கனி* 5
அம்சே(று) அமைந்த முண்டை விளைபழம்
ஆறுசெல் மாக்கட்(கு) ஓய்தகை தடுக்கும்
மறாஅ விளையுள் அறாஅ யாணர்த்
தொடைமடி களைந்த சிலைஉடை மறவர்
பொங்குபிசிர்ப் புணா஢ மங்குலொடு மயங்கி 10
வருங்கடல் ஊதையின் பனிக்கும்
துவ்வா நறவின் சாயினத் தானே.


துறை: விறலியாற்றுப்படை
வண்ணம்: ஒழுகு வண்ணம்
தூக்கு: செந்தூக்கு
பெயர்: மரம்படுதீங்கனி


(பதிகம்)


குடக்கோ நெடுஞ்சேர லாதற்கு வேஎள்
ஆவிக் கோமான் தேவி ஈன்றமகன்
தண்டாரணியத்துக் கோள்பட்ட வருடையைத்
தொண்டியுள் தந்து கொடுப்பித்துப் பார்ப்பார்க்குக்
கபிலையொடு குடநாட்(டு) ஓரூர் ஈத்து 5
வான வரம்பன்எனப் பேர்இனிது விளக்கி
ஏனை மழவரைச் செருவின் சுருக்கி
மன்னரை ஓட்டிக்
குழவிகொள் வா஡஢ன் குடிபுறந் தந்து
நாடல் சான்ற நயன்உடை நெஞ்சின் 10
*ஆடுகோட் பாட்டுச் சேரலாதனை*
யாத்த செய்யுள் அடங்கிய கொள்கைக்


காக்கைபாடினியார் நச்செள்ளையார்
பாடினார் பத்துப் பாட்டு.


அவைதாம்: வடுவடு நுண்ணயிர், சிறுசெங்குவளை, குண்டுகண்ணகழி, நில்லாத்தானை, துஞ்சும்பந்தர், வேந்துமெய்ம்மறந்த வாழ்ச்சி, சில்வளைவிறலி, ஏவிளங்கு தடக்கை, மாகூர்திங்கள், மரம்படுதீங்கனி. இவை பாட்டின் பதிகம்.


பாடிப்பெற்ற பரிசில்: கலன் அணிக என்று அவர்க்கு ஒன்பது காப் பொன்னும் நூறயிரங்காணமும் கொடுத்துத் தன்பக்கத்துக்கொண்டான் அக்கோ.


ஆடுகோட்பாட்டுச் சேரலாதன் முப்பதெட்டியாண்டு வீற்றிருந்தான்.


ஆறாம் பத்து முற்றிற்று


ஏழாம்பத்து
பாடப்பட்டோன்: செல்வக்கடுங்கோ வாழிஆதனைக்
பாடியவர்: கபிலர்


பாட்டு - 61


பலாஅம் பழுத்த பசும்புண் அ஡஢யல்
வாடை துரக்கும் நாடுகெழு பெருவிறல்
ஓவத் தன்ன வினைபுனை நல்லில்
பாவை அன்ன நல்லோள் கணவன்
பொன்னின் அன்ன பூவின் சிறிஇலைப் 5
புன்கால் உன்னத்துப் பகைவன் எங்கோ
புலர்ந்த சாத்தின் புலரா ஈகை
மலர்ந்த மார்பின் மாவண் பா஡஢
முழவுமண் புலர இரவலர் இனைய
வாராச் சேண்புலம் படர்ந்தோன் அளிக்(க)என 10
இரக்கு வாரேன் எஞ்சிக் கூறேன்
ஈத்த(து) இரங்கான் ஈத்தொறும் மகிழான்
ஈத்தொறும் மாவள் ளியன்என நுவலும்நின்
நல்இசை தரவந் திசினே ஒள்வாள்
உரவுக் களிற்றுப் *புலாஅம் பாசறை* 15
நிலவின்அன்ன வெள்வேல் பாடினி
முழவின் போக்கிய வெண்கை
விழவின் அன்னநின் கலிமகி ழானே.


துறை: காட்சிவாழ்த்து
வண்ணம்: ஒழுகு வண்ணம்
தூக்கு: செந்தூக்கு
பெயர்: புலாஅம் பாசறை


பாட்டு - 62


இழைஅணிந்(து) எழுதரும் பல்களிற்றுத் தொழுதியொடு
மழைஎன மருளும் மாஇரும் பஃறோல்
எஃகுபடை அறுத்த கொய்சுவல் புரவியொடு
மைந்(து)உடை ஆர்எயில் புடைபட வளைஇ
வந்துபுறத்(து) இறுக்கும் பசும்பிசிர் ஒள்அழல் 5
ஞாயிறு பல்கிய மாயமொடு சுடர்திகழ்
பொல்லா மயலொடு பாடிமிழ்(பு) இழிதரும்
மடங்கல் வண்ணம் கொண்ட கடுந்திறல்
துப்புத்துறை போகிய கொற்ற வேந்தே
புனல்பொரு கிடங்கின் *வரைபோல் இஞ்சி* 10
அணங்(கு)உடைத் தடக்கையர் தோட்டி செப்பிப்
பணிந்துதிறை தருபநின் பகைவர் ஆயின்
புல்உடை வியன்புலம் பல்ஆ பரப்பி
வளன்உடைச் செறுவின் விளைந்தவை உதிர்ந்த
களன்அறு குப்பை காஞ்சிச் சேர்த்தி 15
அ஡஢யல் ஆர்கை வன்கை வினைநர்
அருவி ஆம்பல் மலைந்த சென்னியர்
ஆடுசிறை வா஢வண்(டு) ஓப்பும்
பாடல் சான்றஅவர் அகன்தலை நாடே.


துறை: செந்துறைப் பாடாண்பாட்டு
வண்ணம்: ஒழுகு வண்ணம்
தூக்கு: செந்தூக்கு
பெயர்: வரைபோல் இஞ்சி


பாட்டு - 63


பார்ப்பார்க்(கு) அல்லது பணி(பு)அறி யலையே
பணியா உள்ளமொ(டு) அணிவரக் கெழீஇ
நட்டோ ர்க்(கு) அல்லது கண்அஞ் சலையே
வணங்குசிலை பொருதநின் மணம்கமழ் அகலம்
மகளிர்க்(கு) அல்லது மலர்ப்(பு)அறி யலையே 5
நிலம்திறம் பெயரும் காலை ஆயினும்
கிளந்த சொல்நீ பொய்ப்(பு)அறி யலையே
சிறிஇலை உழிஞைத் தொ஢யல் சூடிக்
கொண்டி மிகைபடத் தண்தமிழ் செறித்துக்
குன்றுநிலை தளர்க்கும் உருமின் சீறி 10
ஒருமுற்(று) இருவர் ஓட்டிய ஒள்வாள்
செருமிகு தானை வெல்போ ரோயே
ஆடுபெற்(று) அழிந்த மள்ளர் மாறி
நீகண் டனையேம் என்றனர் நீயும்
நும்நுகம் கொண்டினும் வென்றோய் அதனால் 15
செல்வக் கோவே சேரலர் மருக
கால்திரை எடுத்த முழங்குகுரல் வேலி
நனம்தலை உலகஞ் செய்தநன்(று) உண்(டு)எனின்
அடைஅடுப்(பு) அறியா *அருவி ஆம்பல்*
ஆயிர வெள்ள ஊழி 20
வாழி யாத வாழிய பலவே.


துறை: செந்துறைப் பாடாண்பாட்டு
வண்ணம்: ஒழுகு வண்ணம்
தூக்கு: செந்தூக்கு
பெயர்: அருவி ஆம்பல்


பாட்டு - 64


வலம்படு முரசின் வாய்வாள் கொற்றத்துப்
பொலம்பூண் வேந்தர் பலர்தில் அம்ம
அறம்கரைந்து வயங்கிய நாவின் பிறங்கிய
*உரைசால் வேள்வி* முடித்த கேள்வி
அந்தணர் அரும்கலம் ஏற்ப நீர்பட்(டு) 5
இரும்சே(று) ஆடிய மணல்மலி முற்றத்துக்
களிறுநிலை முணைஇய தார்அரும் தகைப்பின்
புறம்சிறை வயி஡஢யர்க் காணின் வல்லே
எஃகுபடை அறுத்த கொய்சுவல் புரவி
அலங்கும் பாண்டில் இழைஅணிந்(து) ஈம்என 10
ஆனாக் கொள்கையை ஆதலின் அவ்வயின்
மாஇரு விசும்பில் பல்மீன் ஒளிகெட
ஞாயிறு தோன்றி யாங்கு மாற்றார்
உறுமுரண் சிதைத்தநின் நோன்தாள் வாழ்த்திக்
காண்கு வந்திசின் கழல்தொடி அண்ணல் 15
மைபடு மலர்க்கழி மலர்ந்த நெய்தல்
இதழ்வனப்(பு) உற்ற தோற்றமொ(டு) உயர்ந்த
மழையினும் பெரும்பயம் பொழிதி அதனால்
பசிஉடை ஒக்கலை ஒ஡ணஇய
இசைமேம் தோன்றல்நின் பாசறை யானே. 20


துறை: காட்சிவாழ்த்து
வண்ணம்: ஒழுகு வண்ணம்
தூக்கு: செந்தூக்கு
பெயர்: உரைசால்வேள்வி


பாட்டு - 65


எறிபிணம் இடறிய செம்மறுக் குளம்பின்
பா஢உடை நல்மா வி஡஢உளை சூட்டி
மலைத்த தெவ்வர் மறம்தபக் கடந்த
காஞ்சி சான்ற வயவர் பெரும
வில்லோர் மெய்ம்மறை சேர்ந்தோர் செல்வ 5
பூண்அணிந்(து) எழிலிய வனைந்துவரல் இளமுலை
மாண்வா஢ அல்குல் மலர்ந்த நோக்கின்
வேய்புரை(பு) எழிலிய விளங்(கு)இறைப் பணைத்தோள்
காமர் கடவுளும் ஆளும் கற்பின்
சேண்நாறு நறுநுதல் சேஇழை கணவ 10
பாணர் புரவல பா஢சிலர் வெறுக்கை
பூண்அணிந்து விளங்கிய புகழ்சால் மார்பநின்
*நாள்மகிழ் இருக்கை* இனிதுகண் டிகுமே
தீம்தொடை நரம்பின் பாலை வல்லோன்
பையுள் உறுப்பின் பண்ணுப் பெயர்த்தாங்குச் 15
வேறுசெய் மா஡஢யின் அளிக்கும்நின்
சாறுபடு திருவின் நனைமகி ழானே.


துறை: பரிசிற்றுறைப் பாடாண்பாட்டு
வண்ணம்: ஒழுகு வண்ணம்
தூக்கு: செந்தூக்கு
பெயர்: நாள்மகிழிருக்கை


பாட்டு - 66


வாங்கிரு மருப்பின் தீம்தொடை பழுனிய
இடன்உடைப் போ஢யாழ் பாலை பண்ணிப்
படர்ந்தனை செல்லும் முதுவாய் இரவல
இடிஇசை முரசமொ(டு) ஒன்றுமொழிந்(து) ஒன்னார்
வேல்உடைக் குழூஉச்சமம் ததைய நூறிக் 5
கொன்றுபுறம் பெற்ற பிணம்பயில் அழுவத்துத்
தொன்றுதிறை தந்த களிற்றொடு நெல்லின்
அம்பண அளவை வி஡஢ந்(து)உறை போகிய
ஆர்பதம் நல்கும் என்ப கறுத்தோர்
உறுமுரண் தாங்கிய தார்அரும் தகைப்பின் 10
நாள்மழைக் குழூஉச்சிமை கடுக்கும் தோன்றல்
தோல்மிசைத்(து) எழுதரும் வி஡஢ந்(து)இலங்(கு) எஃகின்
தார்பு஡஢ந் தன்ன வாள்உடை விழவின்
போர்படு மள்ளர் போந்தொடு தொடுத்த
கடவுள் வாகைத் துய்வீ ஏய்ப்பப் 15
பூத்த முல்லைப் *புதல்சூழ் பறவை*
கடத்திடைப் பிடவின் தொடைக்குலைச் சேக்கும்
வான்பளிங்கு விரைஇய செம்பரல் முரம்பின்
இலங்குகதிர்த் திருமணி பெறூஉம்
அகன்கண் வைப்பின் நாடுகிழ வோனே. 20


துறை: செந்துறைப் பாடாண்பாட்டு
வண்ணம்: ஒழுகு வண்ணம்
தூக்கு: செந்தூக்கு
பெயர்: புதல்சூழ் பறவை


பாட்டு - 67


கொடுமணம் பட்ட நெடுமொழி ஒக்கலொடு
பந்தர்ப் பெயா஢ய போ஢சை மூதூர்க்
கடன்அறி மரபின் கைவல் பாண
தெள்கடல் முத்தமொடு நன்கலம் பெறுகுவை
கொல்படை தொ஢ய வெல்கொடி நுடங்க 9
வயங்குகதிர் வயிரொடு வலம்பு஡஢ ஆர்ப்பப்
பல்களிற்(று) இனநிரை புலம்பெயர்ந்(து) இயல்வர
அமர்க்கண் அமைந்த அவிர்நிணப் பரப்பின்
குழூஉச்சிறை எருவை குருதி ஆரத்
தலைதுமிந்(து) எஞ்சிய வாள்மலி யூபமொ(டு) 10
உருவில் பேய்மகள் கவலை கவற்ற
நா(டு)உடன் நடுங்கப் பல்செருக் கொன்று
நா(று)இணர்க் கொன்றை *வெண்போழ்க் கண்ணியர்*
வாள்முகம் பொறித்த மாண்வா஢ யாக்கையர்
நெறிபடு மருப்பின் இரும்கண் மூ஡஢யொடு 15
வளைதலை மாத்த தாழ்கரும் பாசவர்
எஃ(கு)ஆ(டு) ஊனம் கடுப்பமெய் சிதைந்து
சாந்(து)எழில் மறைத்த சன்றோர் பெருமகன்
மலர்ந்த காந்தள் மாறா(து) ஊதிய
கடும்பறைத் தும்பி சூர்நசைத் தாஅய்ப் 20
பறைபண் அழியும் பாடுசால் நெடுவரைக்
கல்உயர் நோ஢ப் பொருநன்
செல்வக் கோமான் பாடினை செலினே.


துறை: பாணாற்றுப்படை
வண்ணம்: ஒழுகு வண்ணம்
தூக்கு: செந்தூக்கு
பெயர்: வெண்போழ்க்கண்ணி


பாட்டு - 68


கால்கடிப்(பு) ஆகக் கடல்ஒலித் தாங்கு
வேறுபுலத்(து) இறுத்த கட்டூர் நாப்பண்
கடும்சிலை கடவும் தழங்குகுரல் முரசம்
அகல்இரு விசும்பின் ஆகத்(து) அதிர
வெவ்வா஢ நிலைஇய எயில்எறிந்(து) அல்ல(து) 5
உண்ணா(து) அடுக்கிய பொழுதுபல கழிய
நெஞ்சுபுகல் ஊக்கத்தர் மெய்தயங்(கு) உயக்கத்(து)
இன்னார் உறையுள் தாம்பெறின் அல்லது
வேந்(து)ஊர் யானை வெண்கோடு கொண்டு
கள்கொடி நுடங்கும் ஆவணம் புக்(கு)உடன் 10
அருங்கள் நொடைமை தீர்ந்தபின் மகிழ்சிறந்து
நாமம் அறியா *ஏம வாழ்க்கை*
வடபுலம் வாழ்நா஢ன் பொ஢(து)அமர்ந்(து) அல்கலும்
இன்நகை மேய பல்உறை பெறுபகொல்
பாயல் இன்மையின் பாசிழை ஞெகிழ 15
நெடுமண் இஞ்சி நீள்நகர் வரைப்பின்
ஓ(வு)உறழ் நெடும்சுவர் நாள்பல எழுதிச்
செவ்விரல் சிவந்த அவ்வா஢க் குடைச்சூல்
அணங்(கு)எழில் அ஡஢வையர்ப் பிணிக்கும்
மணம்கமழ் மார்பநின் தாள்நிழ லோரே. 20


துறை: செந்துறைப்பாடாண்பாட்டு
வண்ணம்: ஒழுகு வண்ணம்
தூக்கு: செந்தூக்கு
பெயர்: ஏமவாழ்க்கை
--------------


பாட்டு - 69


மலைஉறழ் யானை வான்தோய் வெல்கொடி
வரைமிசை அருவியின் வயின்வயின் நுடங்கக்
கடல்போல் தானைக் கடுங்குரல் முரசம்
கால்உறு கடலின் கடிய உரற
எறிந்துசிதைந்த வாள் 5
இலைதொ஢ந்த வேல்
பாய்ந்(து)ஆய்ந்த மா
ஆய்ந்துதொ஢ந்த புகல்மறவரொடு
படுபிணம் பிறங்க நூறிப் பகைவர்
கெடுகுடி பயிற்றிய கொற்ற வேந்தே 10
நின்போல், அசைவில் கொள்கையர் ஆகலின் அசையா(து)
ஆண்டோ ர் மன்றஇம் *மண்கெழு ஞாலம்*
நிலம்பயம் பொழியச் சுடர்சினம் தணியப்
பயங்கெழு வெள்ளி ஆநியம் நிற்ப
விசும்புமெய் அகலப் பெயல்புர(வு) எதிர 15
நால்வேறு நனம்தலை ஓராங்கு நந்த
இலங்குகதிர்த் திகி஡஢ முந்திசி னோரே.


துறை: வஞ்சித்துறைப் பாடாண்பாட்டு
வண்ணம்: ஒழுகு வண்ணமும் சொற்சீர்வண்ணமும்
தூக்கு: செந்தூக்கும் வஞ்சித்தூக்கும்
பெயர்: மண்கெழுஞாலம்


பாட்டு - 70


களிறுகடைஇய தாள்
மாஉடற்றிய வடிம்பு
சமம்ததைந்த வேல்
கல்அலைத்த தோள்
வில்அலைத்த நல்வலத்து 5
வண்(டு)இசை கடாவாத் தண்பனம் போந்தைக்
குவிமுகிழ் ஊசி வெண்தோடு கொண்டு
தீம்சுனை நீர்மலர் மலைந்து மதம்செருக்கி
உடைநிலை நல்அமர் கடந்து மறம்கெடுத்துக்
கடும்சின வேந்தர் செம்மல் தொலைத்த 10
வலம்படு வான்கழல் வயவர் பெரும
நகையினும் பொய்யா வாய்மைப் பகைவர்
புறம்சொல் கேளாப் புரைதீர் ஒண்மைப்
பெண்மை சான்று பெருமடம் நிலைஇக்
கற்(பு)இறை கொண்ட கமழும் சுடர்நுதல் 15
புரையோள் கணவ பூண்கிளர் மார்ப
தொலையாக் கொள்கை சுற்றம் சுற்ற
வேள்வியின் கடவுள் அருத்தினை கேள்வி
உயர்நிலை உலகத்(து) ஐயர்இன்(பு) உறுத்தினை
வணங்கிய சாயல் வணங்கா ஆண்மை 20
இளம்துணைப் புதல்வா஢ன் முதியர்ப் பேணித்
தொல்கடன் இறுத்த வெல்போர் அண்ணல்
மாடோ ர் உறையும் உலகமும் கேட்ப
இழும்என இழிதரும் *பறைக்குரல் அருவி*
முழுமுதல் மிசைய கோடுதொறும் துவன்றும் 25
அயிரை நெடுவரை போலத்
தொலையா(து) ஆகநீ வாழும் நாளே.


துறை: செந்துறைப் பாடாண்பாட்டு
வண்ணம்: ஒழுகு வண்ணம்
தூக்கு: செந்தூக்கும் வஞ்சித்தூக்கும்
பெயர்: பறைக்குரல் அருவி


(பதிகம்)


மடியா உள்ளமொடு மாற்றோர்ப் பிணித்த
நெடுநுண் கேள்வி அந்துவற்(கு) ஒருதந்தை
ஈன்றமகள் பொறையன் பெருந்தேவி ஈன்றமகன்
நாடுபதி படுத்து நண்ணார் ஓட்டி
வெருவரு தானை கொடுசெருப் பலகடந்(து) 5
ஏத்தல் சான்ற இடன்உடை வேள்வி
ஆக்கிய பொழுதின் அறத்துறை போகி
மாய வண்ணனை மனன்உறப் பெற்றவற்(கு)
ஓத்திர நெல்லின் ஒகந்தூர் ஈத்துப்
புரோசு மயக்கி 10
மல்லல் உள்ளமொடு மாசற விளங்கிய


செல்வக்கடுங்கோ வாழிஆதனைக்
கபிலர் பாடினார் பத்துப்பாட்டு.


அவைதாம்: புலாஅம் பாசறை, வரைபோலிஞ்சி, அருவியாம்பல், உரைசால் வேள்வி, நாண்மகிழிருக்கை, புதல்சூழ் பறவை, வெண்போழ்க்கண்ணி, ஏமவாழ்க்கை, மண்ஞெழுஞாலம், பறைக்குரலருவி. இவை பாட்டின் பதிகம்.


பாடிப்பெற்ற பரிசில்: சிறுபுறமென நூறாயிரங்காணம் கொடுத்து நன்றாவென்னும் குன்றேறி நின்று தன்கண்ணிற் கண்ட நாடெல்லாம் காட்டிக் கொடுத்தான் அக்கோ.


செல்வக் கடுங்கோ வாழியாதன் இருபத்தையாண்டு வீற்றிருந்தான்.




ஏழாம் பத்து முற்றிற்று


எ ட் டா ம் ப த் து
பாடப்பட்டோ ன்: பெருஞ்சேரல் இரும்பொறை
பாடியவர்: அ஡஢சில்கிழார்


பாட்டு - 71


அறாஅ யாணர் அகன்கண் செறுவின்
அருவி ஆம்பல் நெய்தலொடு அரிந்து
செறுவினை மகளிர் மலிந்த வெக்கைப்
பரூஉப்பக(டு) உதிர்த்த மென்செந் நெல்லின்
அம்பண அளவை உறைகுவித் தாங்குக் 5
கடுந்தே(று) உறுகிளை மொசிந்தன துஞ்சும்
செழுங்கூடு கிளைத்த இளம்துணை மகா஡஢ன்
அலந்தனர் பெருமநின் உடற்றி யோரே
ஊர்எ஡஢ கவர உருத்(து)எழுந்(து) உரைஇப்
போர்சுடு கமழ்புகை மாதிரம் மறைப்ப 10
மதில்வாய்த், தோன்றல் ஈயாது தம்பழி ஊக்குநர்
குண்டுகண் அகழிய *குறுந்தாள் ஞாயில்*
ஆர்எயல் தோட்டி வெளவினை ஏறொடு
கன்(று)உடை ஆயம் தாணஇப் புகல்சிறந்து
புலவுவில் இளையர் அங்கை விடுப்ப 15
மத்துக்கயி(று) ஆடா வைகல்பொழுது நினையூஉ
ஆன்பயம் வாழ்நர் கழுவுள் தலைமடங்கப்
பதிபாழ் ஆகா வேறுபுலம் படர்ந்து
விருந்தின் வாழ்க்கையொடு பெருந்திரு அற்றென
அரும்சமத்(து) அருநிலை தாங்கிய புகர்நுதல் 20
பெரும்களிற்(று) யானையொ(டு) அரும்கலம் தராஅர்
மெய்பனி கூரா அணங்(கு)எனப் பராவலின்
பலிகொண்டு பெயரும் பாசம் போலத்
திறைகொண்டு பெயர்தி வாழ்கநின் ஊழி
உரவரும் மடவரும் அறிவுதொ஢ந்(து) எண்ணி 25
அறிந்தனை அருளாய் ஆயின்
யார்இவண் நெடுந்தகை வாழு மோரே.


துறை: செந்துறைப் பாடாண்பாட்டு
வண்ணம்: ஒழுகு வண்ணமும் சொற்சீர்வண்ணமும்
தூக்கு: செந்தூக்கு
பெயர்: குறுந்தாள் ஞாயில்


பாட்டு - 72


இகல்பெரு மையின் படைகோள் அஞ்சார்
சூழாது துணிதல் அல்லது வறி(து)உடன்
காவல் எதிரார் கறுத்தோர் நாடுநின்
முன்திணை முதல்வர்க்(கு) ஓம்பினர் உறைந்து
மன்பதை காப்ப அறிவுவலி உறுத்து 5
நன்(று)அறி உள்ளத்துச் சான்றோர் அன்னநின்
பண்புநன்(கு) அறியார் மடம்பெரு மையின்
துஞ்சல் உறூஉம் பகல்புகு மாலை
நிலம்பொறை ஒராஅநீர் ஞெமரவந்(து) ஈண்டி
உரவுத்திரை கடுகிய *உருத்(து)எழு வெள்ளம்* 10
வரையா மாதிரத்(து) இருள்சேர்பு பரந்து
ஞாயிறு பட்ட அகன்றுவரு கூட்டத்(து)
அஞ்சாறு புரையும் நின்தொழில் ஒழித்துப்
பொங்கு பிசிர்நுடக்கிய செஞ்சுடர் நிகழ்வின்
மடங்கல் தீயிஅ அனையை 15
சினம்கெழு குருசில்நின் உடற்றிசி னோர்க்கே.


துறை: செந்துறைப் பாடாண்பாட்டு
வண்ணம்: ஒழுகு வண்ணம்
தூக்கு: செந்தூக்கு
பெயர்: உருத்(து)எழு வெள்ளம்


பாட்டு - 73


உரவோர் எண்ணினும் மடவோர் எண்ணினும்
பிறர்க்குநீ வாயின் அல்லது நினக்குப்
பிறர்உவமம் ஆகா ஒருபெரு வேந்தே
.............................
.............................
மருதம் சான்ற மலர்தலை விளைவயல்
செய்யுள் நாரை ஒய்யும் மகளிர் 5
இரவும் பகலும் பாசிழை களையார்
குறும்பல் யாணர்க் குரவை அயரும்
காவி஡஢ மண்டிய சேய்வி஡஢ வனப்பிற்
புகாஅர்ச் செல்வ! பூழியர் மெய்ம்மறை!
கழைவி஡஢ந்(து) எழுதரும் மழைதவழ் நெடுங்கோட்டுக் 10
கொல்லிப் பொருந! கொடித்தேர்ப் பொறைய!நின்
வளனும் ஆண்மையும் கைவண் மையும்
மாந்தர் அள(வு)இறந் தனஎனப் பல்நாள்
யான்சென்(று) உரைப்பவும் தேறார் பிறரும்
சான்றோர் உரைப்பத் தெளிகுவர் கொல்லென 15
ஆங்குமதி மருளக் காண்குவல்
யாங்(கு)உரைப் பேன்என வருந்துவல் யானே.


துறை: செந்துறைப் பாடாண்பாட்டு
வண்ணம்: ஒழுகு வண்ணம்
தூக்கு: செந்தூக்கு
பெயர்: நிறந்திகழ் பாசிழை


பாட்டு - 74


கேள்வி கேட்டுப் படிவம் ஒடியாது
வேள்வி வேட்டனை உயர்ந்தோர் உவப்பச்
சாய்அறல் கடுக்கும் தாழ்இரும் கூந்தல்
வேறுபடு திருவின் நின்வழி வாழியர்
கொடுமணம் பட்ட வினைமாண் அருங்கலம் 5
பந்தர்ப் பயந்த பலர்புகழ் முத்தம்
வரைஅகம் நண்ணிக் குறும்பொறை நாடித்
தொ஢யுநர் கொண்ட சிர(று)உடைப் பைம்பொறிக்
கவைமரம் கடுக்கும் கவலைய மருப்பின்
புள்ளி இரலைத் தோல்ஊன் உதிர்த்துத் 10
தீதுகளைந்(து) எஞ்சிய திகழ்விடு பாண்டில்
பருதி போகிய புடைகிளை கட்டி
எஃ(கு)உடை இரும்பின் உள்அமைத்து வல்லோன்
சூடுநிலை உற்றுச் சுடர்விடு தோற்றம்
விசும்(பு)ஆடு மரபின் பருந்(து)ஊ(று) அளப்ப 15
*நலம்பெறு திருமணி* கூட்டு நல்தோள்
ஒடுங்(கு)ஈர் ஓதி ஒள்நுதல் கருவில்
எண்இயல் முற்றி ஈர்அறிவு புரிந்து
சால்பும் செம்மையும் உளப்படப் பிறவும்
காவற்(கு) அமைந்த அரசுதுறை போகிய 20
வீறுசால் புதல்வன் பெற்றனை இவணர்க்(கு)
அருங்கடன் இறுத்த செருப்புகல் முன்ப
அன்னவை மருண்டனென் அல்லேன் நின்வயின்
முழு(து)உணர்ந்(து) ஒழுக்கும் நரைமூ தாளனை
வண்மையும் மாண்பும் வளனும் எச்சமும் 25
தெய்வமும் யாவதும் தவம்உடை யோர்க்கென
வேறுபடு நனம்தலைப் பெயரக்
கூறினை பெருமநின் படிமை யானே.


துறை: செந்துறைப் பாடாண்பாட்டு
வண்ணம்: ஒழுகு வண்ணம்
தூக்கு: செந்தூக்கு
பெயர்: நலம்பெறு திருமணி


பாட்டு - 75


இரும்புலி கொன்று பெரும்களி(று) அடூஉம்
அரும்பொறி வயமான் அனையை பல்வேல்
பொலந்தார் யானை இயல்தேர்ப் பொறைய
வேந்தரும் வேளிரும் பிறரும் கீழ்ப்பணிந்து
நின்வழிப் படாஅர் ஆயின் நெல்மிக்(கு) 5
அறைஉறு கரும்பின் *தீம்சேற்(று) யாணர்*
வருநர் வரையா வளம்வீங்(கு) இருக்கை
வன்புலம் தழீஇ மென்பால் தோறும்
அரும்பறை வினைஞர் புல்இகல் படுத்துக்
கள்உடை நியமத்(து) ஒள்விலை கொடுக்கும் 10
வெள்வர(கு) உழுத கொள்உடைக் கரம்பைச்
செந்நெல் வல்சி அறியார் தத்தம்
பாடல் சான்ற வைப்பின்
நா(டு)உடன் ஆடல் யாவண(து) அவர்க்கே.


துறை: செந்துறைப் பாடாண்பாட்டு
வண்ணம்: ஒழுகு வண்ணம்
தூக்கு: செந்தூக்கு
பெயர்: தீம்சேற்று யாணர்


பாட்டு - 76


களி(று)உடைப் பெரும்சமம் ததைய எஃ(கு)உயர்த்(து)
ஒளிறுவாள் மன்னர் துதைநிலை கொன்று
முரசுகடிப்(பு) அடைய அரும்துறை போகிப்
பெரும்கடல் நீந்திய மரம்வலி உறுக்கும்
பண்ணிய விலைஞர் போலப் புண்ஒ஡ணஇப் 5
பெரும்கைத் தொழுதியின் வன்துயர் கழிப்பி
இரந்தோர் வாழ நல்கி இரப்போர்க்(கு)
ஈதல் தண்டா *மாசித(று) இருக்கை*
கண்டனென் செல்கு வந்தனென் கால்கொண்டு
கருவி வானம் தண்தளி சொ஡஢ந்தெனப் 10
பல்விதை உழவின் சில்ஏ ராளர்
பனித்துறைப் பகன்றைப் பாங்(கு)உடைத் தொ஢யல்
கழு(வு)உறு கலிங்கம் கடுப்பச் சூடி
இலங்குகதிர்த் திருமணி பெறூஉம்
அகன்கண் வைப்பின் நாடுகிழ வோயே. 15


துறை: செந்துறைப் பாடாண்பாட்டு
வண்ணம்: ஒழுகு வண்ணம்
தூக்கு: செந்தூக்கு
பெயர்: மாசித(று) இருக்கை


பாட்டு - 77


எனைப்பெரும் படையனோ சினப்போர்ப் பொறையன்
எனறனிர் ஆயின் ஆறுசெல் வம்பலீர்
மன்பதை பெயர அரசுகளத்(து) ஒழியக்
கொன்றுதோள் ஓச்சிய *வென்(று)ஆடு துணங்கை*
மீபிணத்(து) உருண்ட தேயா ஆழியின் 5
பண்அமை தேரும் மாவும் மாக்களும்
எண்ணற்(கு) அருமையின் எண்ணின்றோ இலனே
கந்துகோள் ஈயாது காழ்பல முருக்கி
உகக்கும் பருந்தின் நிலத்துநிழல் சாடிச்
சேண்பரல் முரம்பின் ஈர்ம்படைக் கொங்கர் 10
ஆபரந் தன்ன செலவின்பல்
யானை காண்பல்அவன் தானை யானே.


துறை: உழிஞை அரவம்
வண்ணம்: ஒழுகு வண்ணம்
தூக்கு: செந்தூக்கு
பெயர்: வென்(று)ஆடு துணங்கை


பாட்டு - 78


வலம்படு முரசின் இலங்குவன விழூஉம்
அவ்வெள் அருவி உவ்வரை அதுவே
சில்வளை விறலி செல்குவை ஆயின்
வள்இதழ்த் தாமரை நெய்தலொ(டு) அ஡஢ந்து
மெல்இயல் மகளிர் ஒய்குவனர் இயலிக் 5
கிளிகடி மேவலர் புறவுதொறும் நுவலப்
பல்பயம் நிலைஇய கட(று)உடை வைப்பின்
வெல்போர் ஆடவர் மறம்பு஡஢ந்து காக்கும்
வில்பயில் இறும்பின் தகடூர் நூறி
பேஎ மன்ற *பிறழநோக் கியவர்* 10
ஓ(டு)உறு கடுமுரண் துமியச் சென்று
வெம்முனை தபுத்த காலைத் தம்நாட்(டு)
யாடுபரந் தன்ன மாவின்
ஆபரந் தன்ன யானையோன் குன்றே.


துறை: விறலியாற்றுப்படை
வண்ணம்: ஒழுகு வண்ணம்
தூக்கு: செந்தூக்கு
பெயர்: பிறழநோக்கியவர்


பாட்டு - 79


உயிர்போற் றலையே செருவத் தானே
கொடைபோற் றலையே இரவலர் நடுவண்
பொ஢யோர்ப் பேணிச் சிறியோரை அளித்தி
நின்வயின் பி஡஢ந்த நல்இசை கனவினும்
பிறர்நசை அறியா வயங்குசெந் நாவின் 5
படியோர்த் தேய்த்த ஆண்மைத் தொடியோர்
தோளிடைக் குழைந்த கோதை மார்ப
அனைய அளப்(ப)அருங் குரையை அதனால்
நின்னொடு வாரார் தம்நிலத்(து) ஒழிந்து
கொல்களிற்(று) யானை எருத்தம் புல்லென 10
வில்குலை அறுத்துக் கோலின் வாரா
வெல்போர் வேந்தர் முரசுகண் போழ்ந்(து)அவர்
அர(சு)உவா அழைப்பக் கோ(டு)அறுத்(து) இயற்றிய
அணங்(கு)உடை மரபின் கட்டில்மேல் இருந்து
தும்பை சான்ற மெய்தயங்(கு) உயக்கத்து 15
*நிறம்படு குருதி* புறம்படின் அல்லது
மடைஎதிர் கொள்ளா அஞ்சுவரு மரபின்
கடவுள் அயிரையின் நிலைஇக்
கேடில ஆக பெரும்நின் புகழே.


துறை: செந்துறைப்பாடாண்பாட்டு
வண்ணம்: ஒழுகு வண்ணம்
தூக்கு: செந்தூக்கு
பெயர்: நிறம்படு குருதி


பாட்டு - 80


வான்மருப்பின் களிற்றுயானை
மாமலையில் கணண்கொண்(டு)அவர்
எடுத்(து)எறிந்த விறல்முரசம்
கார்மழையின் கடிதுமுழங்கச்
சாந்துபுலர்ந்த வியல்மார்பிற் 5
தொடிசுடர்வரும் வலிமுன்கைப்
*புண்உடை எறுழ்த்தோள்* புடையல்அம் கழல்கால்
பிறக்(கு)அடி ஒதுங்காப் பூட்கை ஒள்வாள்
ஒடிவல் தெவ்வர் எதிர்நின்(று) உரைஇ
இடுக திறையே புர(வு)எதிர்ந் தோற்(கு)என 10
அம்(பு)உடை வலத்தர் உயர்ந்தோர் பரவ
அனையை ஆகல் மாறே பகைவர்
கால்கிளர்ந் தன்ன கதழ்பா஢ப் புரவிக்
கடும்பா஢ நெடுந்தேர் மீமிசை நுடங்குகொடி
புலவரைத் தோன்றல் யாவது சினப்போர் 15
நிலவரை நிறீஇய நல்லிசைத்
தொலையாக் கற்பநின் தெம்முனை யானே.


துறை: வஞ்சித்துறைப்பாடாண்பாட்டு
வண்ணம்: ஒழுகு வண்ணம்
தூக்கு: செந்தூக்கும் வஞ்சித்தூக்கும்
பெயர்: புண்உடை எறுழ்த்தோள்


(பதிகம்)


பொய்இல் செல்வக் கடுங்கோ வுக்கு
வேளாவிக் கோமான் பதுமன் தேவிஈன்றமகன்
கொல்லிக் கூற்றத்து நீர்கூர் மீமிசைப்
பல்வேல் தானை அதிக மானோ(டு)
இருபெரு வேந்தரையும் உடன்நிலை வென்று 5
முரசும் குடையும் கலனும்கொண்(டு)
உரைசால் சிறப்பின் அடுகளம் வேட்டுத்
துகள்தீர் மகளிர் இரங்கத் துப்(பு)அறுத்துத்
தகடூர் எறிந்து நொச்சிதந்(து) எய்திய
அருந்திறல் ஒள்இசைப் பெருஞ்சேரல் இரும்பொறையை 10


மறுஇல் வாய்மொழி அ஡஢சில்கிழார்
பாடினார் பத்துப்பாட்டு.


அவைதாம்: குறுந்தண்ஞாயில், உருத்தெழு வெள்ளம், நிறந்திகழ் பாசிழை, நலம்பெறு திருமணி, தீஞ்சேற்றியாணர், மாசிதறிருக்கை, வென்றாடு துணங்கை, பிறழநோக்கியவர், நிறம்படுகுருதி, புண்ணுடை யெறுழ்த்தோள். இவை பாட்டின் பதிகம்.


பாடிப்பெற்ற பரிசில்: தானும் கோயிலாளும் புறம்போந்து நின்று கோயிலுள்ள எல்லாம் கொண்மின் என்று காணம் ஒன்பது நூறாயிரத்தோடு அரசுகட்டில் கொடுப்ப அவர் யான் இரப்ப இதனை ஆள்க என்று அமைச்சுப் பூண்டார்.


எட்டாம் பத்து முற்றிற்று


ஒ ன் ப தா ம் ப த் து
பாடப்பட்டோ ன்: இளஞ்சேரல் இரும்பொறை
பாடியவர்: பெருங்குன்றூர்கிழார்


பாட்டு - 81


உலகம் புரக்கும் உருகெழு சிறப்பின்
வண்ணக் கருவிய வளம்கெழு கமம்சூல்
அகல்இரு விசும்பின் அதிர்சினம் சிறந்து
கடும்சிலை கழறி விசும்(பு)அடையூ நிவந்து
காலை இசைக்கும் பொழுதொடு புலம்புகொளக் 5
களிறுபாய்ந்(து) இயலக் கடுமா தாங்க
ஒளிறுகொடி நுடங்கத் தேர்தி஡஢ந்து கொட்ப
அரசுபுறத்(து) இறுப்பினும் அதிர்விலர் தி஡஢ந்து
வாயில் கொள்ளா மைந்தினர் வயவர்
மாஇரும் கங்குலும் விழுத்தொடி சுடர்வரத் 10
தோள்பிணி மீகையர் புகல்சிறந்து நாளும்
முடிதல் வேட்கையர் நெடிய மொழியூஉக்
கெடாஅ நல்லிசைத் தம்குடி நிறுமார்
இடாஅ ஏணி வியல்அறைக் கொட்ப
நா(டு)அடிப் படுத்தலின் கொள்ளை மாற்றி 15
அழல்வினை அமைந்த *நிழல்விடு கட்டி*
கட்டளை வலிப்பநின் தானை உதவி
வேறுபுலத்(து) இறுத்த வெல்போர் அண்ணல்
முழவின் அமைந்த பெரும்பழம் இசைந்து
சா(று)அயர்ந் தன்ன கார்அணி யாணர்த் 20
தூம்(பு)அகம் பழுனிய தீம்பிழி மாந்திக்
காந்தள்அம் கண்ணிச் செழுங்குடிச் செல்வர்
கலிமகிழ் மேவலர் இரவலர்க்(கு) ஈயும்
சுரும்(பு)ஆர் சோலைப் பெரும்பெயல் கொல்லிப்
பெருவாய் மலரொடு பசும்பிடி மகிழ்ந்து 25
மின்உமிழ்ந் தன்ன சுடர்இழை ஆயத்துத்
தன்நிறங் கரந்த வண்டுபடு கதுப்பின்
ஒடுங்(கு)ஈர் ஓதி ஒள்நுதல் அணிகொளக்
கொடுங்குழைக் கமர்த்த நோக்கின் நயவரப்
பெருந்தகைக்(கு) அமர்ந்த மென்சொல் திருமுகத்து 30
மாண்இழை அரிவை காணிய ஒருநாள்
பூண்க மாளநின் புரவி நெடுந்தேர்
முனைகை விட்டு முன்னிலைச் செல்லாது
தூஎதிர்ந்து பெறாஅத் தாஇல் மள்ளரொடு
தொல்மருங்(கு) அறுத்தல் அஞ்சி அரண்கொண்டு 35
துஞ்சா வேந்தரும் துஞ்சுக
விருந்தும் ஆக நின்பெருந் தோட்கே.


துறை: முல்லை
வண்ணம்: ஒழுகுவண்ணம்
தூக்கு: செந்தூக்கு
பெயர்: நிழல்விடு கட்டி


பாட்டு - 82


பகைபெரு மையின் தெய்வம் செப்ப
ஆர்இறை அஞ்சா வெருவரு கட்டூர்ப்
பல்கொடி நுடங்கும் முன்பின் செறுநர்
செல்சமம் தொலைத்த *வினைநவில் யானை*
கடாஅம் வார்ந்து கடும்சினம் பொத்தி 5
வண்டுபடு சென்னிய பிடிபுணர்ந்(து) இயல
மறவர் மறல மாப்படை உறுப்பத்
தேர்கொடி நுடங்கத் தோல்புடை ஆர்ப்பக்
காடுகை காய்த்திய நீடுநாள் இருக்கை
இன்ன வைகல் பல்நாள் ஆகப் 10
பாடிக் காண்கு வந்திசின் பெரும
பாடுநர், கொளக்கொளக் குறையாச் செல்வத்துச் செற்றோர்
கொலக்கொலக் குறையாத் தானைச் சான்றோர்
வண்மையும் செம்மையும் சால்பும் மறனும்
புகன்றுபுகழ்ந்(து) அசையா நல்லிசை 15
நிலம்தரு திருவின் நெடியோய் நின்னே.


துறை: முல்லை
வண்ணம்: ஒழுகுவண்ணம்
தூக்கு: செந்தூக்கு
பெயர்: வினைநவில் யானை


பாட்டு - 83


கார்மழை முன்பின் கைபா஢ந்(து) எழுதரும்
வான்பறைக் குருகின் நெடுவா஢ பொற்பக்
கொல்களிறு மிடைந்த *பஃறோல் தொழுதி*யொடு
நெடுந்தேர் நுடங்குகொடி அவிர்வரப் பொலிந்து
செலவுபொ஢(து) இனிதுநின் காணு மோர்க்கே 5
இன்னா(தூ) அம்மஅது தானே பல்மா
நாடுகெட எருக்கி நன்கலம் தரூஉம்நின்
போர்அருங் கடும்சினம் எதிர்ந்து
மாறுகொள் வேந்தர் பாசறை யோர்க்கே.


துறை: தும்பையரவம்
வண்ணம்: ஒழுகுவண்ணம்
தூக்கு: செந்தூக்கு
பெயர்: பஃறோல் தொழுதி ( = பல் தோல் தொழுதி)


பாட்டு - 84


எடுத்(து)ஏ(று) ஏய கடிப்புடை அதிரும்
போர்ப்(பு)உறு முரசம் கண்அதிர்ந் தாங்குக்
கார்மழை முழக்கினும் வெளில்பிணி நீவி
நுதல்அணந்(து) எழுதரும் *தொழில்நவில் யானைப்*
பார்வல் பாசறைத் தரூஉம் பல்வேல் 5
பூழியர் கோவே பொலம்தேர்ப் பொறைய
மன்பதை சவட்டும் கூற்ற முன்ப
கொடிநுடங்(கு) ஆர்எயில் எண்ணுவரம்(பு) அறியா
பல்மா பரந்தபுலம் ஒன்(று)என்(று) எண்ணாது
வலியை ஆதல்நற்(கு) அறிந்தனர் ஆயினும் 10
வார்முகில் முழக்கின் மழகளிறு மிகீஇத்தன்
கால்முளை மூங்கில் கவர்கிளை போல
உய்தல்யா வதுநின் உடற்றி யோரே
வணங்கல் அறியார் உடன்(ரு)எழுந்(து) உரைஇப்
போர்ப்(பு)உறு தண்ணுமை ஆர்ப்(பு)எழுந்து நுவல 15
நோய்த்தொழில் மலைந்த வேல்ஈண்(டு) அழுவத்து
முனைபுகல் புகல்வின் மாறா மைந்தரொ(டு)
உரும்எறி வரையின் களிறு நிலம் சேரக்
காஞ்சி சான்ற செருப்பல செய்துநின்
குவவுக்குரை இருக்கை இனிதுகண் டிகுமே 20
காலை மா஡஢ பெய்துதொழில் ஆற்றி
விண்டு முன்னிய புயல்நெடும் காலைக்
கல்சேர்பு மாமழை தலைஇப்
பல்குரல் புள்ளின் ஒலிஎழுந் தாங்கே.


துறை: வாகை
வண்ணம்: ஒழுகுவண்ணம்
தூக்கு: செந்தூக்கு
பெயர்: தொழில்நவில்யானை


பாட்டு - 85


நல்மரம் துவன்றிய நாடுபல தாணஇப்
பொன்அவிர் புனைசெயல் இலங்கும் பெரும்பூண்
ஒன்னாப் பூட்கைச் சென்னியர் பெருமான்
இட்ட வெள்வேல் முத்தைத் தம்மென
முன்திணை முதல்வர் போல நின்று 5
தீம்சுனை நிலைஇய திருமா மருங்கின்
கோடுபல வி஡஢ந்த *நாடுகாண் நெடுவரைச்*
சூடா நறவின் நாள்மகிழ் இருக்கை
அர(சு)அவை பணிய அறம்பு஡஢ந்து வயங்கிய
மறம்பு஡஢ கொள்கை வயங்குசெந் நாவின் 10
உவலை கூராக் கவலைஇல் நெஞ்சின்
நனவில் பாடிய நல்லிசைக்
கபிலன் பெற்ற ஊ஡஢னும் பலவே.


துறை: செந்துறைப் பாடாண்பாட்டு
வண்ணம்: ஒழுகுவண்ணம்
தூக்கு: செந்தூக்கு
பெயர்: நாடுகாண் நெடுவரை


பாட்டு - 86


உறல்உறு குருதிச் செருக்களம் புலவக்
கொன்(று)அமர்க் கடந்த *வெம்திறல் தடக்கை*
வென்வேல் பொறையன் என்றலின் வெருவர
வெப்(பு)உடை ஆடூஉச் செத்தனென் மன்யான்
நல்இசை நிலைஇய நனம்தலை உலகத்(து) 5
இல்லோர் புன்கண் தீர நல்கும்
நாடல் சான்ற நயன்உடை நெஞ்சின்
பாடுநர் புரவலன் ஆடுநடை அண்ணல்
கழைநிலை பெறாஅக் குட்டத் தாயினும்
புனல்பாய் மகளிர் ஆட ஒழிந்த 10
பொன்செய் பூங்குழை மீமிசைத் தோன்றும்
சாந்துவரு வானி நீ஡஢னும்
தீந்தண் சாயலன் மன்ற தானே.


துறை: செந்துறைப் பாடாண்பாட்டு
வண்ணம்: ஒழுகுவண்ணம்
தூக்கு: செந்தூக்கு
பெயர்: வெம்திறல் தடக்கை


பாட்டு - 87


சென்மோ பாடினி நன்கலம் பெறுகுவை
சந்தம் பூழிலொடு பொங்குநுரை சுமந்து
தெண்கடல் முன்னிய *வெண்தலைச் செம்புனல்*
ஒய்யும் நீர்வழிக் கரும்பினும்
பல்வேல் பொறையன் வல்லனால் அளியே. 5


துறை: விறலியாற்றுப்படை
வண்ணம்: ஒழுகுவண்ணம்
தூக்கு: செந்தூக்கு
பெயர்: வெண்தலைச் செம்புனல்


பாட்டு - 88


வையகம் மலர்ந்த தொழில்முறை ஒழியாது
கடவுள் பெயா஢ய கானமொடு கல்உயர்ந்து
தெண்கடல் வளைஇய மலர்தலை உலகத்துத்
தம்பெயர் போகிய ஒன்னார் தேயத்
துளங்(கு)இரும் குட்டம் தொலைய வேல்இட்(டு) 5
அணங்(கு)உடைக் கடம்பின் முழுமுதல் தடிந்து
பொருமுரண் எய்திய கழுவுள் புறம்பெற்று
நாம மன்னர் துணிய நூறிக்
கால்வல் புரவி அண்டர் ஓட்டிச்
சுடர்வீ வாகை நன்னன் தேய்த்துக் 10
குருதி விதிர்த்த குவவுச்சோற்றுக் குன்றோ(டு)
உருகெழு மரபின் அயிரை பரைஇ
வேந்தரும் வேளிரும் பின்வந்து பணியக்
கொற்றம் எய்திய பொ஢யோர் மருக
வியல்உளை அ஡஢மான் மறம்கெழு குருசில் 15
விரவுப்பணை முழங்கு நிரைதோல் வரைப்பின்
உரவுக்களிற்று வெல்கொடி நுடங்கும் பாசறை
ஆர்எயில் அலைத்த *கல்கால் கவணை*
நார்அ஡஢ நறவின் கொங்கர் கோவே
உடலுநர்த் தபுத்த பொலம்தேர்க் குருசில் 20
வளைகடல் முழவின் தொண்டியோர் பொருந
நீநீடு வாழிய பெரும நின்வயின்
துவைத்த தும்பை நனவுற்று வினவும்
மாற்றரும் தெய்வத்துக் கூட்ட முன்னிய
புனல்மலி போ஢யா(று) இழிதந் தாங்கு 25
வருநர் வரையாச் செழும்பல் தாரம்
கொளக்கொளக் குறையாது தலைத்தலைச் சிறப்ப
ஓவத் தன்ன உருகெழு நெடுநகர்ப்
பாவை அன்ன மகளிர் நாப்பண்
புகன்ற மாண்பொறிப் பொலிந்த சாந்தமொடு 30
தண்கமழ் கோதை சூடிப் பூண்சுமந்து
திருவில் குலைஇத் திருமணி புரையும்
உருகெழு கருவிய பெருமழை சேர்ந்து
வேங்கை வி஡஢ந்து விசும்(பு)உறு சேட்சிமை
அருவி அருவரை அன்ன மார்பின் 35
சேண்நாறு நல்இசைச் சேயிழை கணவ
மாகம் சுடர மாவிசும்(பு) உகக்கும்
ஞாயிறு போல விளங்குதி பல்நாள்
ஈங்குக் காண்கு வந்தனென் யானே
உறுகால் எடுத்த ஓங்குவரல் புணா஢ 40
நுண்மணல் அடைகரை உடைதரும்
தண்கடல் படப்பை நாடுகிழ வோயே.


துறை: செந்துறைப்பாடாண்பாட்டு
வண்ணம்: ஒழுகுவண்ணம்
தூக்கு: செந்தூக்கு
பெயர்: கல்கால் கவணை


பாட்டு - 89


வானம் பொழுதொடு சுரப்பக் கானம்
தோ(டு)உறு மடமான் ஏறுபுணர்ந்(து) இயலப்
புள்ளும் மிஞிறும் மாச்சினை ஆர்ப்பப்
பழனும் கிழங்கும் மிசைஅற(வு) அறியாது
பல்ஆன் நல்நிரை புல்அருந்(து) உகளப் 5
பயம்கடை அறியா வளம்கெழு சிறப்பின்
பெரும்பல் யாணர்க் கூலம் கெழும
நன்பல் ஊழி நடுவுநின்(று) ஒழுகப்
பல்வேல் இரும்பொறை நின்கோல் செம்மையின்
நாளின் நாளின் நாடுதொழு(து) ஏத்த 10
உயர்நிலை உலகத் (து) உயர்ந்தோர் பரவ
அரசியல் பிழையாது செருமேம் தோன்றி
நோய்இலை ஆகியர் நீயே நின்மாட்(டு)
அடங்கிய நெஞ்சம் புகர்படு(பு) அறியாது
கனவினும் பி஡஢யா உறையுளொடு தண்எனத் 15
தகரம் நீவிய *துவராக் கூந்தல்*
வதுவை மகளிர் நோக்கினர் பெயர்ந்து
வாழ்நாள் அறியும் வயங்குசுடர் நோக்கத்து
மீனொடு புரையும் கற்பின்
வாள்நுதல் அ஡஢வையொடு காண்வரப் பொலிந்தே. 20


துறை: காவல்முல்லை
வண்ணம்: ஒழுகுவண்ணம்
தூக்கு: செந்தூக்கு
பெயர்: துவராக் கூந்தல்


பாட்டு - 90


மீன்வயின் நிற்ப வானம் வாய்ப்ப
அச்(சு)அற்(று) ஏமம் ஆகி இருள்தீர்ந்(து)
இன்பம் பெருகத் தோன்றித் தம்துணைத்
துறையின் எஞ்சாமை நிறையக் கற்றுக்
கழிந்தோர் உடற்றும் கடும்தூ அஞ்சா 5
ஒளிறுவாள் வயவேந்தர்
களிறொடு கலம்தந்து
தொன்றுமொழிந்து தொழில்கேட்ப
அகல்வையத்துப் பகல்ஆற்றி
மாயாப் பல்புகழ் வியல்விசும்(பு) ஊர்தர 10
வாள்வலி உறுத்துச் செம்மை பூஉண்(டு)
அறன்வாழ்த்த நற்(கு)ஆண்ட
விறல்மாந்தரன் விறல்மருக
ஈரம் உடைமையின் நீரோர் அனையை
அளப்பரு மையின் இருவிசும்(பு) அனையை 15
கொளக்குறை படாமையின் முந்நர்ண அனையை
பல்மீன் நாப்பண் திங்கள் போலப்
பூத்த சுற்றமொடு பொலிந்து தோன்றலை
உருகெழு மரபின் அயிரை பரவியும்
கடல்இகுப்ப வேல்இட்டும் 20
உடலுநர் மிடல்சாய்த்தும்
மலயவும் நிலத்தவும் அருப்பம் வெளவிப்
பெற்ற பெரும்பெயர் பலர்கை இ஡ணஇய
கொற்றத் திருவின் உரவோர் உம்பல்
கட்டிப் புழுக்கின் கொங்கர் கோவே 25
மட்டப் புகாவின் குட்டுவர் ஏறே
எழாஅத் துணைத்தோள் பூழியர் மெய்ம்மறை
இரங்குநீர்ப் பரப்பின் மரந்தையோர் பொருந
வெண்பூ வேளையொடு சுரைதலை மயக்கிய
விரவுமொழிக் கட்டூர் வயவர் வேந்தே 30
உரவுக்கடல் அன்ன தாங்(க)அரும் தானையொடு
மாண்வினைச் சாபம் மார்(பு)உற வாங்கி
ஞாண்பொர விளங்கிய *வலிகெழு தடக்கை*
வார்ந்துபுனைந் தன்ன வேந்துகுவவு மொய்ம்பின்
மீன்பூத் தன்ன விளங்குமணிப் பாண்டில் 35
ஆய்மயிர்க் கவா஢ப் பாய்மா மேல்கொண்டு
காழ்எஃகம் பிடித்(து)எறிந்து
விழுமத்தின் புகலும் பெயரா ஆண்மைக்
காஞ்சி சான்ற வயவர் பெரும
வீங்குபெரும் சிறப்பின் ஓங்குபுக ழோயே 40
கழனி உழவர் தண்ணுமை இசைப்பின்
பழன மஞ்ஞை மழைசெத்(து) ஆலும்
தண்புனல் ஆடுநர் ஆர்ப்பொடு மயங்கி
வெம்போர் மள்ளர் தெள்கிணை கறங்கக்
கூழ்உடை நல்இல் ஏறுமாறு சிலைப்பச் 45
செழும்பல இருந்த கொழும்பல் தண்பணைக்
காவி஡஢ப் படப்பை நல்நா(டு) அன்ன
வளம்கெழு குடைச்சூல் அடங்கிய கொள்கை
ஆறிய கற்பின் தேறிய நல்லிசை
வண்(டு)ஆர் கூந்தல் ஒண்தொடி கணவ 50
நின்நாள், திங்கள் அனைய ஆக திங்கள்
யாண்(டு)ஓர் அனைய வாக யாண்டே
ஊழி அனைய ஆக ஊழி
வெள்ள வரம்பின ஆ(க)என உள்ளிக்
காண்கு வந்திசின் யானே செருமிக்(கு) 55
உரும்என முழங்கும் முரசில்
பெருநல் யானை இறைகிழ வோயே.


துறை: காட்சிவாழ்த்து
வண்ணம்: ஒழுகுவண்ணமும் சொற்சீர்வண்ணமும்
தூக்கு: செந்தூக்கும் வஞ்சித்தூக்கும்
பெயர்: வலிகெழு தடக்கை


(பதிகம்)
குட்டுவன் இரும்பொறைக்கு மையூர் கிழாஅன்
வேண்மாள் அந்துவஞ் செள்ளை ஈன்றமகன்
வெருவரு தானையொடு வெய்(து)உறச் செய்துசென்(று)
இருபெரு வேந்தரும் விச்சியும் வீழ
அருமிளைக் கல்லகத்(து) ஐந்(து)எயில் எறிந்து 5
பொத்தி ஆண்ட பெரும்சோ ழனையும்
வித்தை ஆண்டஇளம் பழையன் மாறனையும்
வைத்த வஞ்சினம் வாய்ப்ப வென்று
வாஞ்சி மூதூர்த் தந்துபிறர்க்(கு) உதவி
மந்திர மரபின் தெய்வம் பேணி 10
மெய்யூர் அமைச்சியன் மையூர் கிழானைப்
புரைஅறு கேள்விப் புரோசு மயக்கி
அருந்திறல் மரபின் பெருஞ்சதுக்(கு) அமர்ந்த
வெந்திறல் பூதரைத் தந்(து)இவண் நிறீஇ
ஆய்ந்த மரபில் சாந்தி வேட்டு 15
மன்உயிர் காத்த மறுஇல் செங்கோல்
இன்இசை முரசின் இளஞ்சேரல் இரும்பொறையைப்
பெருங்குன்றூர்கிழார் பாடினார் பத்துப்பாட்டு.


அவைதாம்: நிழல்விடு கட்டி, வினை நவில் யானை, பஃறோல் தொழுதி, தொழில் நவில் யானை, நாடுகாண் நெடு வரை, வெந்திறல் தடக்கை, வெண்டலைச் செம்புனல், கல்கால் கவணை, துவராக் கூந்தல், வலிகெழு தடக்கை: இவை பாட்டின் பதிகம்.


பாடிப்பெற்ற பரிசில்: மருள் இல்லார்க்கு மருளக் கொடுக்க என்று உவகையின் முப்பத்தீராயிரம் காணம் கொடுத்து அவர் அறியாமை ஊரும் மனையும் வளமிகப் படைத்து ஏரும் இன்பமும் இயல்வரப் பரப்பி எண்ணற்கு ஆகா அருங்கல வெறுக்கையொடு பன்னூறாயிரம் பாற்பட வகுத்துக் காப்புமறம் தான்விட்டான் அக்கோ.


குடக்கோ இளஞ்சேரல் இரும்பொறை பதினாறாண்டு வீற்றிருந்தான்.


ஒன்பதாம் பத்து முற்றிற்று.


பத்தாம்பத்து (கிடைக்கவில்லை)


பதிற்றுப்பத்தில் விட்டுப்போன, முதற்பத்தையோ பத்தாம் பத்தையோ சார்ந்த
சில பகுதிகள் தொல்காப்பிய உரைகளாலும் புறத்திரட்டாலும் தொ஢ய வந்தன.
அவை வருமாறு:


(1)
இருங்கண் யானையொ(டு) அரும்கலம் துறுத்துப்
பணிந்துவழி மொழிதல் அல்லது பகைவர்
வணங்கார் ஆதல் யாவதோ மற்றே
உரும்உடன்று சிலைத்தலின் விசும்(பு)அதிர்ந் தாங்குக்
கண்அதிர்பு முழங்கும் கடும்குரல் முரசமொடு 5
கால்கிளர்ந் தன்ன ஊர்திக் கால்முளை
எ஡஢நிகழ்ந் தன்ன நிறைஅரும் சீற்றத்து
நளிஇரும் பரப்பின் மாக்கடல் முன்னி
நீர்துனைந் தன்ன செலவின்
நிலந்திரைப் பன்ன தானையோய் நினக்கே. 10


(புறத்திரட்டு, பகைவயிற்சேறல், 8; தொல். புறத். 6,
இளம். 8; ந. மேற். அடி க:சீவக. 339, ந. மேற்.)


(2)
இலங்கு தொடி மருப்பிற் கடாஅம் வார்ந்து
நிலம்புடையூ எழுதரும் வலம்படு குஞ்சரம்
எ஡஢அவிழ்ந் தன்ன வி஡஢உளை சூட்டிக்
கால்கிளர்ந் தன்ன கடும்செல(வு) இவுளி
கோன்முனைக் கொடியினம் விரவா வல்லோ(டு) 5
ஊன்வினை கடுக்குந் தோன்றல பொ஢(து)எழுந்(து)
அருவியின் ஒலிக்கும் வா஢புனை நெடுந்தேர்
கண்வேட் டனவே முரசம் கண்உற்றுக்
கதித்(து)எழு மாதிரம் கல்என ஒலிப்பக்
கறங்(கு)இசை வயிரொடு வலம்பு஡஢ ஆர்ப்ப 10
நெடுமதில் நிரைஞாயில்
கடிமிளைக் குண்டுகிடங்கின்
மீப்புடை ஆர்அரண் காப்(பு)உடைத் தேஎம்
நெஞ்சுபுகல் அழிந்து நிலைதளர்(பு) ஒ஡ணஇ
ஒல்லா மன்னர் நடுங்க 15
நல்ல மன்றஇவண் வீங்கிய செலவே.


(தொல். புறத். 12, 25, ந. மேற்.)


(3)
பேணுதரு சிறப்பின் பெண்இயல்(பு) ஆயினும்
என்னொடு புரையுநள் அல்லள்
தன்னொடு புரையுநர்த் தான்அறி குநளே.


(தொல். கற்பு. 39, ந. மேற்.)


(4)
வந்தனென் பெரும கண்டனென் செலற்கே
களிறு கலிமான் தேரொடு சுரந்து
நன்கலன் ஈயும் நகைசால் இருக்கை
மா஡஢ என்னாய் பனிஎன மடியாய்
பகைவெம் மையின் அசையா ஊக்கலை 5
வேறுபுலத்(து) இறுத்த விறல்வெந் தானையொடு
மாறா மைந்தர் மாறு நிலைதேய
மைந்துமலி ஊக்கத்த கந்துகால் கீழ்ந்து
கடாஅ யானை முழங்கும்
இடாஅ ஏணிநின் பாசறை யானே. 10


(புறத்திரட்டு, பாசறை. 8)


(5)
'விசயந் தப்பிய' என்னும் பதிற்றுப்பத்து ஈகை
கூறிற்று


(தொல். புறத். 20, ந. மேற்.)


1. களிற்றியாணை நிரை


0
    


கார்விரி கொன்றைப் பொன்னேர் புது மலர்த்
தாரன் மாலையன் மலைந்த கண்ணியன்;
மார்பி னஃதே மை இல் நுண்ஞாண்;
நுதலது இமையா நாட்டம்; இகல் அட்டுக்,
கையது கணிச்சியொடு மழுவே ; மூவாய்
    


5


    


வேலும் உண்டு அத் தோலா தோற்கே;
ஊர்ந்தது ஏறே ; சேர்ந்தோள் உமையே-
செவ்வான் அன்ன மேனி, அவ்வான்
இலங்குபிறை அன்ன விலங்குவால் வைஎயிற்று,
எரியகைந் தன்ன அவிர்ந்து விளங்கு புரிசடை,
    


10


    


முதிராத் திங்களொடு சுடரும் சென்னி,
மூவா அமரரும் முனிவரும் பிறரும்
யாவரும் அறியாத் தொன்முறை மரபின்,
வரிகிளர் வயமான் உரிவை தைஇய,
யாழ்கெழு மணிமிடற்று, அந்தணன்
தாவில் தாள்நிழல் தவிர்ந்தன்றால் உலகே.
    


15


1
    


வண்டுபடத் ததைந்த கண்ணி, ஒண்கழல்,
உருவக் குதிரை மழவர் ஓட்டிய
முருகன் நற்போர் நெடுவேள் ஆவி,
அறுகோட்டு யானைப் பொதினி யாங்கண்,
சிறுகா ரோடன் பயினொடு சேர்த்திய
    


5
         


கல்போற் பிரியலம் என்ற சொல்தாம்
மறந்தனர் கொல்லோ - தோழி!-சிறந்த
வேய்மருள் பணைத்தோள் நெகிழச் சேய் நாட்டுப்
பொலங்கல வெறுக்கை தருமார்-நிலம்பக
அழல்போல் வெங்கதிர் பைதறத் தெறுதலின்
    


10
         


நிழல் தேய்ந்து உலறிய மரத்த; அறை காய்பு,
அறுநீர்ப் பைஞ்சுனை ஆமறப் புலர்தலின்
உகுநெல் பொரியும் வெம்மைய; யாவரும்
வழங்குநர் இன்மையின் வௌவுநர் மடிய
சுரம்புல் லென்ற ஆற்ற; அலங்கு சினை
    


15
         


நாரில் முருங்கை நவிரல் வான்பூச்
சூரலம் கடுவளி எடுப்ப, ஆருற்று,
உடைதிரைப் பிதிர்வின் பொங்கி, முன்
கடல்போல் தோன்றல - காடு இறந்தோரோ?
    


19


2
    


கோழிலை வாழைக் கோள்முதிர் பெருங்குலை
ஊழுறு தீங்கனி, உண்ணுநர்த் தடுத்த
சாரற் பலவின் சுளையொடு, ஊழ்படு
பாறை நெடுஞ்சுனை, விளைந்த தேறல்
அறியாது உண்ட கடுவன் அயலது
    


5
         


கறிவளர் சாந்தம் ஏறல் செல்லாது,
நறுவீ அடுக்கத்து மகிழ்ந்து கண்படுக்கும்
குறியா இன்பம், எளிதின், நின் மலைப்
பல்வேறு விலங்கும், எய்தும் நாட!
குறித்த இன்பம் நினக்கெவன் அரிய?
    


10
         


வெறுத்த ஏஎர், வேய்புரை பணைத் தோள்,
நிறுப்ப நில்லா நெஞ்சமொடு நின்மாட்டு
இவளும், இனையள் ஆயின், தந்தை
அருங்கடிக் காவலர் சோர்பதன் ஒற்றிக்
கங்குல் வருதலும் உரியை; பைம்புதல்
    


15
         


வேங்கையும் ஒள்ளிணர் விரிந்தன;
நெடுவெண் திங்களும் ஊர்கொண் டன்றே!
    


17
              


3
    


இருங்கழி முதலை மேஎந்தோல் அன்ன
கருங்கால் ஓமைக் காண்பின் பெருஞ்சினை
கடியுடை நனந்தலை, ஈன்று இளைப்பட்ட,
கொடுவாய்ப் பேடைக்கு அல்கிரை தரீஇய
மான்றுவேட்டு எழுந்த செஞ்செவி எருவை-
    


5


    


வான்தோய் சிமைய விறல்வரைக் கவா அன்,
துளங்குநடை மரையா வலம்படத் தொலைச்சி,
ஒண்செங் குருதி உவற்றியுண்டு அருந்துபு;
புலவுப்புலி துறந்த கலவுக்கழிக் கடுமுடை
கொள்ளை மாந்தரின்- ஆனாது கவரும்
    


10


    


புல்லிலை மராஅத்த அகல்சேண் அத்தம்,
கலந்தரல் உள்ளமொடு கழியக் காட்டிப்
பின்நின்று துரக்கும் நெஞ்சம் நின்வாய்
வாய்போற் பொய்ம்மொழி எவ்வமென் களைமா-
கவிரிதழ் அன்ன காண்பின் செவ்வாய்,
    


15


    


அந்தீங் கிளவி, ஆயிழை மடந்தை
கொடுங் குழைக்கு அமர்த்த நோக்கம்
நெடுஞ்சேண் ஆரிடை விலங்கும் ஞா஡ன்றே?
    


18


4
    


முல்லை வைந்நுனை தோன்ற இல்லமொடு
பைங்காற் கொன்றை மெல்பிணி அவிழ,
இரும்பு திரித்தன்ன மாஇரு மருப்பின்,
பரலவல் அடைய, இரலை தெறிப்ப,
மலர்ந்த ஞாலம் புலம்புபுறக் கொடுப்ப,
    


5


    


கருவி வானம் கதழுறை சிதறிக்
கார்செய் தன்றே, கவின் பெறு கானம்;
குரங்குளைப் பொலிந்த கொய்சுவற் புரவி,
நரம்பு ஆர்த்தன்ன, வாங்குவள்பு அரிய,
பூத்த பொங்கர்த் துணையொடு வதிந்த
    


10


    


தாதுண் பறவை பேதுறல் அஞ்சி,
மணிநா ஆர்த்த மாண்வினைத் தேரன்,
உவக்காண் தோன்றும் குறும்பொறை நாடன்,
கறங்கிசை விழவின் உறந்தைக் குணாது,
நெடும்பெருங் குன்றத்து அமன்ற காந்தட்
    


15


    


போதவிழ் அலரின் நாறும்-
ஆய்தொடி அரிவை! - நின் மாணலம் படர்ந்தே.
    


17


5
    


அளிநிலை பொறா அது அமரிய முகத்தள்,
விளிநிலை கொள்ளாள், தமியள், மென்மெல,
நலமிகு சேவடி நிலம்வடுக் கொளா அக்
குறுக வந்துதன் கூர்எயிறு தோன்ற
வறிதகத் தெழுந்த வாயல் முறுவலள்
    


5


    


கண்ணிய துணரா அளவை, ஒண்ணுதல்,
வினைதலைப் படுதல் செல்லா நினைவுடன்
முளிந்த ஓமை முதையலம் காட்டுப்,
பளிங்கத் தன்ன பல்காய் நெல்லி,
மோட்டிரும் பாறை ஈட்டுவட்டு ஏய்ப்ப,
    


10


    


உதிர்வன படூஉம் கதிர்தெறு கவாஅன்,
மாய்த்த போல மழுகுநுனை தோற்றி,
பாத்தி யன்ன குடுமிக் கூர்ங்கல்.
விரல்நுதி சிதைக்கும் நிரைநிலை அதர,
பரல்முரம்பு ஆகிய பயம்இல் கானம்
    


15


    


இறப்ப எண்ணுதிர் ஆயின் - 'அறத்தாறு
அன்று' என மொழிந்த தொன்றுபடு கிளவி
அன்ன ஆக என்னுநள் போல,
முன்னம் காட்டி, முகத்தின் உரையா
ஓவச் செய்தியின் ஒன்று நினைந்து ஒற்றி
    


20


    


பாவை மாய்த்த பனிநீர் நோக்கமொடு,
ஆகத்து ஒடுக்கிய புதல்வன் புன்தலைத்
தூநீர் பயந்த துணையமை பிணையல்
மோயினள் உயிர்த்த காலை, மாமலர்
மணிஉரு இழந்த அணியழி தோற்றம்
    


25


    


கண்டு கடிந்தனம், செலவே - ஒண்டொடி
உழையம் ஆகவும் இனைவோள்
பிழையலள் மாதோ, பிரிதும் நாம் எனினே
    


28


6
    


அரிபெய் சிலம்பின் ஆம்பலந் தொடலை,
அரம்போழ் அவ்வளைப் பொலிந்த முன்கை,
இழையணி பணைத்தோள், ஐயை தந்தை,
மழைவளம் தரூஉம் மாவண் தித்தன்
பிண்ட நெல்லின் உறந்தை ஆங்கண்-
    


5


    


கழைநிலை பெறாஅக் காவிரி நீத்தம்,
குழைமாண் ஒள்ளிழை நீ வெய் யோளொடு,
வேழ வெண்புணை தழீஇப், பூழியர்
கயம்நாடு யானையின் முகனமர்ந் தாங்கு,
ஏந்தெழில் ஆகத்து பூந்தார் குழைய,
    


10


    


நெருநல் ஆடினை புனலே ; இன்று வந்து
'ஆக வனமுலை அரும்பிய சுணங்கின்,
மாசில் கற்பின், புதல்வன் தாய்' என,
மாயப் பொய்ம்மொழி சாயினை பயிற்றி, எம்
முதுமை எள்ளல்; அஃது அமைகும் தில்ல!
    


15


    


சுடர்ப்பூந் தாமரை நீர்முதிர் பழனத்து
அம்தூம்பு வள்ளை ஆய்கொடி மயக்கி,
வாளை மேய்ந்த வள்ளெயிற்று நீர்நாய்,
முள்ளரைப் பிரம்பின் மூதரில் செறியும்,
பல்வேல் மத்தி, கழாஅர் அன்ன எம்
    


20


    


இளமை சென்று தவத்தொல் லஃதே;
இனிமைஎவன் செய்வது, பொய்ம்மொழி, எமக்கே? .
    


22


7
    


முலைமுகம் செய்தன; முள்ளெயிறு இலங்கின;
தலைமுடி சான்று; தண்தழை உடையை;
அலமரல் ஆயமொடு யாங்கணும் படாஅல்;
மூப்புடை முதுபதி தாக்கு அணங்கு உடைய;
காப்பும் பூண்டிசின்; கடையும் போகலை;
    


5


    


பேதை அல்லை - மேதையம் குறுமகள்!
பெதும்பைப் பருவத்து ஒதுங்கினை, புறத்து என,
ஒண்சுடர் நல்லில் அருங்கடி நீவி,
தன்சிதைவு அறிதல் அஞ்சி-இன்சிலை
ஏறுடை இனத்த, நாறு உயிர் நவ்வி!-
    


10


    


வலைகாண் பிணையின் போகி, ஈங்கு ஓர்
தொலைவில் வெள்வேல் விடலையொடு, என் மகள்
இச் சுரம் படர்தந் தோளே; ஆயிடை,
அத்தக் கள்வர் ஆதொழு அறுத்தென,
பிற்படு பூசலின் வழிவழி ஓடி
    


15


    


மெய்த்தலைப் படுதல் செல்லேன், இத்தலை,
நின்னொடு வினவல் கேளாய்;- பொன்னொடு
புலிப்பல் கோத்த புலம்புமணித் தாலி,
ஒலிக்குழைச் செயலை உடைமாண் அல்குல்,
ஆய்சுளைப் பலவின் மேய்கலை உதிர்த்த
    


20


    


துய்த்தலை வெண்காழ் பெறூஉம்
கல்கெழு சிறுகுடிக் கானவன் மகளே.
    


22


8
    


ஈயற் புற்றத்து ஈர்ம்புறத்து இறுத்த
குரும்பி வல்சிப் பெருங்கை ஏற்றைக்
தூங்குதோல் துதிய வள்உகிர் கதுவலின்,
பாம்பு மதன்அழியும் பானாட் கங்குலும்,
அரிய அல்ல-மன் இகுளை! 'பெரிய
    


5


    


கேழல் அட்ட பேழ்வாய் ஏற்றைப்
பலாவமல் அடுக்கம் புலாவ ஈர்க்கும்
கழை நரல் சிலம்பின் ஆங்கண், வழையொடு
வாழை ஓங்கிய தாழ்கண் அசும்பில்,
படுகடுங் களிற்றின் வருத்தம் சொலியப்
    


10


    


பிடிபடி முறுக்கிய பெருமரப் பூசல்
விண்தோய் விடரகத்து இயம்பும் அவர் நாட்டு,
எண்ணரும் பிறங்கல் மானதர் மயங்காது,
மின்னுவிடச் சிறிய ஒதுங்கி, மென்மெலத்
துளிதலைத் தலைஇய மணியேர் ஐம்பால்
    


15


    


சிறுபுறம் புதைய வாரி, குரல் பிழியூஉ
நெறிகெட விலக்கிய, நீயிர், இச் சுரம்
அறிதலும் அறிதிரோ?' என்னுநர்ப் பெறினே.
    


18


9
    


கொல்வினைப் பொலிந்த, கூர்ங்குறு புழுகின்,
வில்லோர் தூணி வீங்கப் பெய்த
அம்புநுனை ஏய்ப்ப அரும்பிய இருப்பை
செய்படர் அன்ன செங்குழை அகந்தோறு,
இழுதின் அன்ன தீம்புழல் துய்வாய்
    


5


    


உழுதுகாண் துளைய வாகி, ஆர்கழல்பு
ஆலி வானிற் காலொடு பாறித்,
துப்பின் அன்ன செங்கோட்டு இயவின்,
நெய்த்தோர் மீமிசை நிணத்தின் பரிக்கும்
அத்தம் நண்ணிய அங்குடிச் சீறூர்-
    


10


    


கொடுநுண் ஓதி மகளிர் ஓக்கிய
தொடிமாண் உலக்கைத் தூண்டுரல் பாணி
நெடுமால் வரைய குடிஞையோடு இரட்டும்
குன்றுபின் ஒழியப் போகி, உரந்துரந்து,
ஞாயிறு படினும், 'ஊர் சேய்த்து' எனாது,
    


15


    


துனைபரி துரக்கும் துஞ்சா செலவின்
எம்மினும், விரைந்து வல்எய்திப் பல்மாண்
ஓங்கிய நல்லில் ஒரு சிறை நிலைஇ,
பாங்கர்ப் பல்லி படுதொறும் பரவிக்
கன்றுபுகு மாலை நின்றோள் எய்தி,
    


20


    


கைகவியாச் சென்று, கண் புதையாக் குறுகி,
பிடிக்கை அன்ன பின்னகம் தீண்டி,
தொடிக்கை தைவரத் தோய்ந்தன்று கொல்லோ-
நாணொடு மிடைந்த கற்பின், வாணுதல்,
அம் தீம் கிளவிக் குறுமகள்
மென்தோள் பெறநசைஇச் சென்றவென் நெஞ்சே?
    


26


10
    


வான்கடற் பரப்பில் தூவற்கு எதிரிய,
மீன்கண் டன்ன மெல்லரும்பு ஊழ்த்த,
முடவுமுதிர் புன்னைத் தடவுநிலை மாச்சினை,
புள்ளிறை கூரும் மெல்லம் புலம்ப!
நெய்தல் உண்கண் பைதல கலுழப்
    


5


    


பிரிதல் எண்ணினை ஆயின், நன்றும்,
அரிது துற்றனையால். பெரும!- உரிதினின்
கொண்டு ஆங்குப் பெயர்தல்வேண்டும்- கொண்டலொடு
குரூஉத்திரைப் புணரி உடைதரும் எக்கர்ப்
பழந்திமில் கொன்ற புதுவலைப் பரதவர்
    


10


    


மோட்டுமணல் அடைகரைக் கோட்டுமீன் கொண்டி,
மணங்கமழ் பாக்கத்துப் பகுக்கும்
வளங்கெழு தொண்டி அன்ன இவள் நலனே
    


13


11
    


வானம் ஊர்ந்த வயங்கொளி மண்டிலம்
நெருப்பெனச் சிவந்த உருப்பவிர் அங்காட்டு,
இலையில மலர்ந்த முகையில் இலவம்
கலிகொள் ஆயம் மலிபுதொகுபு எடுத்த
அஞ்சுடர் நெடுங்கொடி பொற்பத் தோன்றி,
    


5


    


கயந்துகள் ஆகிய பயம்தபு கானம்
எம்மொடு கழிந்தனர் ஆயின், கம்மென,
வம்புவிரித் தன்ன பொங்குமணற் கானயாற்றுப்,
படுசினை தாழ்ந்த பயிலிணர் எக்கர்,
மெய்புகுவு அன்ன கைகவர் முயக்கம்
    


10


    


அவரும் பெறுகுவர் மன்னே! நயவர,
நீர்வார் நிகர்மலர் கடுப்ப, ஓ மறந்து
அறுகுளம் நிறைக்குந போல, அல்கலும்
அழுதல் மேவல வாகிப்
பழிதீர் கண்ணும் படுகுவ மன்னே!
    


15


12
    


யாயே, கண்ணினும் கடுங் காதலளே
எந்தையும், நிலன்உரப் பொறாஅன்; 'சீறுடி சிவப்ப,
எவன், இல! குறுமகள்! இயங்குதி! என்னும்;'
யாமே, பிரிவு இன்று இயைந்த துவரா நட்பின்,
இருதலைப் புள்ளின் ஓர் உயிரம்மே;
    


5


    


ஏனல்அம் காவலர் ஆனாது ஆர்த்தொறும்
கிளிவிளி பயிற்றும் வெளில்ஆடு பெருஞ்சினை
விழுக்கோட் பலவின் பழுப்பயம் கொண்மார்,
குறவர் ஊன்றிய குரம்பை புதைய,
வேங்கை தாஅய தேம்பாய் தோற்றம்
    


10


    


புலிசெத்து, வெரீஇய புகர்முக வேழம்,
மழைபடு சிலம்பில் கழைபடப் பெயரும்
நல்வரை நாட! நீ வரின்,
மெல்லியல் ஓரும் தான் வாழலளே
    


14


13
    


தன்கடற் பிறந்த முத்தின் ஆரமும்,
முனைதிரை கொடுக்கும் துப்பின், தன்மலைத்
தெறல் அருமரபின் கடவுட் பேணிக்
குறவர் தந்த சந்தின் ஆரமும்,
இருபேர் ஆரமும் எழில்பெற அணியும்
    


5


    


திருவீழ் மார்பின் தென்னவன் மறவன் -
குழியில் கொண்ட மராஅ யானை
மொழியின் உணர்த்தும் சிறுவரை அல்லது,
வரைநிலை இன்றி இரவலர்க்கு ஈயும்,
வள்வாய் அம்பின் கோடைப் பொருநன்-
    


10


    


பண்ணி தைஇய பயம்கெழு வேள்வியின்,
விழுமிது நிகழ்விது ஆயினும்- தெற்குஏர்பு,
கழிமழை பொழிந்த பொழுதுகொள் அமையத்துச்,
சாயல் இன்துணை இவட்பிரிந்து உறையின்,
நோய் இன்றாக செய்பொருள்! வயிற்பட
    


15


    


மாசுஇல் தூமடி விரிந்த சேக்கை,
கவவுஇன் புறாமைக் கழிக- வள வயல்,
அழல்நுதி அன்ன தோகை ஈன்ற
கழனி நெல்லின் கவைமுதல் அலங்கல்
நிரம்புஅகன் செறுவில் வரம்பு அணையாத் துயல்வரப்,
    


20


    


புலம்பொடு வந்த பொழுதுகொள் வாடை,
இலங்குபூங் கரும்பின் ஏர்கழை இருந்த
வெண்குருகு நரல, வீசும்
நுண்பல் துவலைய தண்பனி நாளே!
    


24


14
    


'அரக்கத்து அன்ன செந்நிலப் பெருவழி,
காயாஞ் செம்மல் தாஅய், பலஉடன்
ஈயல் மூதாய் வரிப்பப், பவளமொடு
மணி மிடைந்தன்ன குன்றம் கவைஇய
அம்காட்டு ஆர்இடை, மடப்பிணை தழீஇத்,
    


5


    


திரி மருப்பு இரலை புல்அருந்து உகள,
முல்லை வியன்புலம் பரப்பிக் கோவலர்
குறும்பொறை மருங்கின் நறும்பூ அயரப்
பதவு மேயல் அருந்து மதவுநடை நல்ஆன்
வீங்குமாண் செருத்தல், தீம்பால் பிலிற்ற
    


10


    


கன்றுபயிர் குரல, மன்றுநிறை புகுதரும்
மாலையும் உள்ளார் ஆயின், காலை
யாங்கு ஆகுவம் கொல்? பாண!" என்ற
மனையோள் சொல்எதிர் சொல்லல் செல்லேன்,
செவ்வழி நல்யாழ் இசையினென், பையெனக்
    


15


    


கடவுள் வாழ்த்திப் பையுள் மெய்ந் நிறுத்து,
அவர்திறம் செல்வேன் கண்டனென், யானே-
விடுவிசைக் குதிரை விலங்குபரி முடுகக்
கல்பொருது இரங்கும் பல்ஆர் நேமிக்
கார்மழை முழக்குஇசை கடுக்கும்,
முனைநல் ஊரன், புனைநெடுந் தேரே!
    


21


15
    


எம்வெங் காமம் இயைவது ஆயின்,
மெய்ம்மலி பெரும்பூண், செம்மற் கோசர்
கொம்மையம் பசுங்காய்க் குடுமி விளைந்த
பாகல் ஆர்கைப் பறைக்கட் பீலித்
தோகைக் காவின் துளுநாட்டு அன்ன,
    


5


    


வறுங்கை வம்பலர் தாங்கும் பண்பின்
செறிந்த சேரிச் செம்மல் மூதூர்,
அறிந்த மாக்கட்டு ஆகுக தில்ல-
தோழி மாரும் யானும் புலம்பச்,
சூழி யானைச் சுடர்ப்பூண் நன்னன்
    


10


    


பாழி அன்ன கடியுடை வியன்நகர்ச்
செறிந்த காப்புஇகந்து, அவனொடு போகி,
அத்த இருப்பை ஆர்கழல் புதுப்பூத்
துய்த்த வாய, துகள்நிலம் பரக்க,
கொன்றை யம்சினைக் குழற்பழம் கொழுதி,
    


15


    


வன்கை எண்கின் வயநிரை பரக்கும்-
இன்துணைப் படர்ந்த கொள்கையொடு ஒராங்குக்,
குன்ற வேயின் திரண்ட என்
மென்தோள் அஞ்ஞை சென்ற- ஆறே!
    


19


16
    


நாயுடை முதுநீர்க் கலித்த தாமரைத்
தாதின் அல்லி அவிர் இதழ் புரையும்,
மாசுஇல் அங்கை, மணிமருள் அவ்வாய்
நாவொடு நவிலா நகைபடு தீஞ்சொல்,
யாவரும் விழையும் பொலந்தொடிப் புதல்வனைத்
    


5


    


தேர்வழங்கு தெருவில் தமியோற் கண்டே,
கூர்எயிற்று அரிவை குறுகினள்; யாவரும்
காணுநர் இன்மையின், செத்தனள் பேணிப்
பொலங்கலம் சுமந்த பூண்தாங்கு இளமுலை,
'வருக மாள, என் உயிர்!' எனப் பெரிது உவந்து
    


10


    


கொண்டனள் நின்றோட் கண்டு, நிலைச் செல்லேன்,
'மாசுஇல் குறுமகள்!' எவன் பேதுற்றனை?
நீயும் தாயை இவற்கு?' என யான்தற்
கரைய, வந்து விரைவனென் கவைஇ,
களவு உடம்படுநரின் கவிழ்ந்து, நிலம்கிளையா,
    


15


    


நாணி நின்றோள் நிலை கண்டு, யானும்
பேணினென் அல்லெனோ- மகிழ்ந!- வானத்து
அணங்குஅருங் கடவுள் அன்னோள், நின்
மகன்தாய் ஆதல் புரைவது - ஆங்கு எனவே!
    


19


17
    


வளம்கெழு திருநகர்ப் பந்து சிறிது எறியினும்,
இளந்துணை ஆயமொடு கழங்கு உடன் ஆடினும்,
'உயங்கின்று, அன்னை! என்மெய்' என்று அசைஇ,
மயங்கு வியர் பொறித்த நுதலள், தண்ணென,
முயங்கினள் வதியும் மன்னே! இனியே,
    


5


    


தொடி மாண் சுற்றமும் எம்மும் உள்ளாள்,
நெடுமொழித் தந்தை அருங்கடி நீவி,
நொதும லாளன் நெஞ்சுஅறப் பெற்றஎன்
சிறுமுதுக் குறைவி சிலம்புஆர் சீறுடி
வல்லகொல், செல்லத் தாமே- கல்லென-
    


10


    


ஊர்எழுந் தன்ன உருகெழு செலவின்,
நீர்இல் அத்தத்து ஆர்இடை, மடுத்த,
கொடுங்கோல் உமணர், பகடுதெழி தெள்விளி
நெடும்பெருங் குன்றத்து இமிழ்கொள இயம்பும்,
கடுங்கதிர் திருகிய வேய்பயில் பிறங்கல்,
    


15


    


பெருங்களிறு உரிஞ்சிய மண் அரை யாஅத்து
அருஞ்சுரக் கவலைய அதர்படு மருங்கின்,
நீள்அரை இலவத்து ஊழ்கழி பல்மலர்,
விழவுத் தலைக்கொண்ட பழவிறல் மூதூர்
நெய்உமிழ் சுடரின் கால்பொரச் சில்கி,
    


20


    


வைகுறு மீனின் தோன்றும்
மைபடு மாமலை விலங்கிய சுரனே!
    


22


18
    


நீர்நிறம் கரப்ப, ஊழுறுபு உதிர்ந்து,
பூமலர் கஞலிய கடுவரற் கான்யாற்று,
கராஅம் துஞ்சும் கல்உயர் மறிசுழி,
மராஅ யானை மதம்தப ஒற்றி,
உராஅ ஈர்க்கும் உட்குவரு நீத்தம்-
    


5


    


கடுங்கண் பன்றியின் நடுங்காது துணிந்து,
நாம அருந்துறைப் பேர்தந்து, யாமத்து
ஈங்கும் வருபவோ?- ஓங்கல் வெற்ப!-
ஒருநாள் விழுமம் உறினும், வழிநாள்,
வாழ்குவள் அல்லள், என் தோழி; யாவதும்
    


10


    


ஊறுஇல் வழிகளும் பயில வழங்குநர்
நீடுஇன்று ஆக இழுக்குவர், அதனால்,
உலமரல் வருத்தம் உறுதும், எம் படப்பைக்
கொடுந்தேன் இழைத்த கோடுஉயர் நெடுவரை,
பழம்தூங்கு நளிப்பிற் காந்தள்அம் பொதும்பில்,
    


15


    


பகல்நீ வரினும் புணர்குவை - அகல்மலை
வாங்குஅமைக் கண்இடை கடுப்ப, யாய்
ஓம்பினள் எடுத்த, தடமென் தோளே.
    


18


19
    


அன்றுஅவண் ஒழிந்தன்றும் இலையே; வந்துநனி
வருந்தினை- வாழி, என் நெஞ்சே!- பருந்து இருந்து
உயாவிளி பயிற்றும், யாஉயர் நனந்தலை,
உருள்துடி மகுளியின் பொருள் தெரிந்து இசைக்கும்
கடுங்குரற் குடிஞைய நெடும்பெருங் குன்றம்,
    


5


    


எம்மொடு இறத்தலும் செல்லாய்; பின்நின்று,
ஒழியச் சூழ்ந்தனை ஆயின், தவிராது,
செல்இனி; சிறக்க நின் உள்ளம்! வல்லே
மறவல் ஓம்புமதி; எம்மே - நறவின்
சேயிதழ் அனைய ஆகிக், குவளை
    


10


    


மாஇதழ் புரையும் மலிர்கொள் ஈர்இமை,
உள்ளகம் கனல உள்ளுதொறு உலறி,
பழங்கண் கொண்ட, கதழ்ந்துவீழ், அவிர்அறல்
வெய்ய உகுதர, வெரீஇப், பையென,
சில்வளை சொரிந்த மெல்இறை முன்கை
    


15


    


பூவீழ் கொடியின் புல்லெனப் போகி;
அடர்செய் ஆய்அகல் சுடர் துணை ஆக,
இயங்காது வதிந்த நம் காதலி
உயங்குசாய் சிறுபுறம் முயங்கிய பின்னே!
    


19


20
    


பெருநீர் அழுவத்து எந்தை தந்த
கொழுமீன் உணங்கற் படுபுள் ஓப்பி,
எக்கர்ப் புன்னை இன்நிழல் அசைஇ
செக்கர் ஞெண்டின் குண்டு அளை கெண்டி,
ஞாழல் ஓங்குசினைத் தொடுத்த கொடுங்கழித்
    


5


    


தாழை வீழ்கயிற்று ஊசல் தூங்கிக்,
கொண்டல் இடுமணல் குரவை முனையின்
வெண்தலைப் புணரி ஆயமொடு ஆடி,
மணிப்பூம் பைந்தழை தைஇ, அணித்தகப்
பல்பூங் கானல் அல்கினம் வருதல்
    


10


    


கவ்வை நல்அணங்கு உற்ற, இவ்வூர்,
கொடிதுஅறி பெண்டிர் சொற்கொண்டு, அன்னை
கடிகொண் டனளே- தோழி:- பெருந்துறை,
எல்லையும் இரவும் என்னாது கல்லென
வலவன் ஆய்ந்த வண்பரி,
நிலவு மணல் கொட்கும்ஓர் தேர் உண்டு எனவே!
    


16


21
    


'மனைஇள நொச்சி மௌவல் வால்முகைத்
துணை நிரைத்தன்ன; மாவீழ் வெண்பல்,
அவ்வயிற்று, அகன்ற அல்குல், தைஇத்
தாழ்மென் கூந்தல், தடமென் பணைத்தோள்
மடந்தை மாண்நலம் புலம்பச், சேய்நாட்டுச்
    


5


    


செல்லல் என்று யான் சொல்லவும், ஒல்லாய்
வினைநயந்து அமைந்தனை ஆயினை ; மனைநகப்
பல்வேறு வெறுக்கை தருகம்- வல்லே,
எழுஇனி, வாழி என் நெஞ்சே!- புரி இணர்
மெல்அவிழ் அம்சினை புலம்ப; வல்லோன்
    


10


    


கோடுஅறை கொம்பின் வீஉகத் தீண்டி
மராஅம் அலைத்த மணவாய்த் தென்றல்,
சுரம்செல் மள்ளர் சுரியல் தூற்றும்,
என்றூழ் நின்ற புன்தலை வைப்பில்
பருந்து இளைப்படூஉம் பாறுதலை ஓமை
    


15


    


இருங்கல் விடரகத்து, ஈன்று இளைப்பட்ட
மென்புனிற்று அம்பிணவு பசித்தெனப், பைங்கட்
செந்நாய் ஏற்றை கேழல் தாக்க,
இரியற் பிணவல் தீண்டலில், பரீஇச்
செங்காய் உதிர்த்த பைங்குலை ஈந்தின்
    


20


    


பரல்மண் சுவல முரண்நிலம் உடைத்த
வல்வாய்க் கணிச்சி, கூழார், கோவலர்
ஊறாது இட்ட உவலைக் கூவல்,
வெண்கோடு நயந்த அன்பில் கானவர்
இகழ்ந்தியங்கு இயவின் அகழ்ந்தகுழி செத்து,
    


25


    


இருங்களிற்று இனநிரை தூர்க்கும்
பெருங்கல் அத்தம் விலங்கிய காடே .
    


27


22
    


அணங்குடை நெடுவரை உச்சியின் இழிதரும்
கணம்கொள் அருவிக் கான்கெழு நாடன்
மணம்கமழ் வியன்மார்பு அணங்கிய செல்லல்
இதுஎன அறியா மறுவரற் பொழுதில்
'படியோர்த் தேய்த்த பல்புகழ்த் தடக்கை
    


5


    


நெடுவேட் பேண தணிகுவள் இவள்' என,
முதுவாய்ப் பெண்டிர் அதுவாய் கூற,
களம் நன்கு இழைத்துக் கண்ணி சூட்டி,
வளநகர் சிலம்பப் பாடிப் பலி கொடுத்து,
உருவச் செந்தினை குருதியொடு தூஉய்,
    


10


    


முருகுஆற்றுப் படுத்த உருகெழு நடுநாள்,
ஆரம் நாற, அருவிடர்த் ததைந்த
சாரல் பல்பூ வண்டுபடச் சூடி,
களிற்று - இரை தெரீஇய பார்வல் ஒதுக்கின்
ஒளித்து இயங்கும் மரபின் வயப்புலி போல,
    


15


    


நல்மனை, நெடுநகர்க் காவலர் அறியாமை
தன்நசை உள்ளத்து நம்நசை வாய்ப்ப,
இன்உயிர் குழைய முயங்குதொறும் மெய்ம்மலிந்து,
நக்கனென் அல்லெனோ யானே - எய்த்த
நோய்தணி காதலர் வர, ஈண்டு
ஏதில் வேலற்கு உலந்தமை கண்டே?
    


21


23
    


மண்கண் குளிர்ப்ப வீசி தண்பெயல்,
பாடு உலந்தன்றே, பறைக்குரல் எழிலி;
புதல்மிசைத் தளவின் இதல்முட் செந்நனை
நெருங்குகுலைப் பிடவமொடு ஒருங்குபிணி அவிழக்
காடே கம்மென் றன்றே; அவல,
    


5


    


கோடு உடைந்தன்ன கோடற் பைம்பயிர்,
பதவின் பாவை, முனைஇ, மதவுநடை
அண்ணல்இரலை அமர்பிணை தழீஇத்,
தண்அறல் பருகித் தாழ்ந்துபட் டனவே;
அனையகொல் - வாழி, தோழி!- மனைய
    


10


    


தாழ்வின் நொச்சி. சூழ்வன மலரும்
மௌவல். மாச்சினை காட்டி,
அவ்அளவு என்றார், ஆண்டுச்செய் பொருளே! .
    


13


24
    


வேளாப் பார்ப்பான் வாளரந் துமித்த
வளைகளைந்து ஒழிந்த கொழுந்தின் அன்ன,
தலைபிணி அவிழா, சுரிமுகப் பகன்றை
சிதரல்அம் துவலை தூவலின், மலரும்
தைஇ நின்ற தண்பெயல் கடைநாள்,
    


5


    


வயங்குகதிர் கரந்த வாடை வைகறை,
விசும்பு உரிவதுபோல், வியல்இடத்து ஒழுகி,
மங்குல் மாமழை, தென்புலம் படரும்
பனிஇருங் கங்குலும் தமியள் நீந்தி,
தம்ஊ ரோளே, நன்னுதல்; யாமே
    


10


    


கடிமதில் கதவம் பாய்தலின், தொடிபிளந்து
நுதிமுகம் மழுகிய மண்ணை வெண்கோட்டுச்,
சிறுகண் யானை நெடுநா ஒண் மணி,
கழிப்பிணிக் கறைத்தோல் பொழிகணை உதைப்பு,
தழங்குகுரல் முரசமொடு முழங்கும் யாமத்து, .
    


15


    


கழித்துஉறை செறியா வாளுடை எறுழ்த்தோள்,
இரவு துயில் மடிந்த தானை,
உரவுச்சின வேந்தன் பாசறை யேமே!
    


18


25
    


"நெடுங்கரைக் கான்யாற்றுக் கடும்புனல் சாஅய,
அவிர்அறல் கொண்ட விரவுமணல் அகன்துறைத்
தண்கயம் நண்ணிய பொழில்தொறும், காஞ்சிப்
பைந்தாது அணிந்த போதுமலி எக்கர்,
வதுவை நாற்றம் புதுவது கஞல,
    


5


    


மாநனை கொழுதிய மணிநிற இருங்குயில்
படுநா விளியா னடுநின்று, அல்கலும்,
உரைப்ப போல, ஊழ் கொள்பு கூவ,
இனச்சிதர் உகுத்த இலவத்து ஆங்கண்
சினைப்பூங் கோங்கின் நுண்தாது பகர்நர்
    


10


    


பவளச் செப்பில் பொன்சொரிந் தன்ன,
இகழுநர் இகழா இளநாள் அமையம்
செய்தோர் மன்ற குறி" என, நீநின்
பைதல் உண்கண் பனிவார்பு உறைப்ப
வாரா மையின் புலர்ந்த நெஞ்சமொடு,
    


15


    


நோவல், குறுமகள்! நோயியர், என் உயிர்!" என,
மெல்லிய இனிய கூறி, வல்லே
வருவர் வாழி - தோழி - பொருநர்
செல்சமம் கடந்த வில்கெழு தடக்கைப்
பொதியிற் செல்வன், பொலந்தேர்த் திதியன்
    


20


    


இன்இசை இயத்தின் கறங்கும்
கல்மிசை அருவிய காடு இறந்தோரோ!
    


22


26
    


கூன்முள் முள்ளிக் குவிகுலைக் கழன்ற,
மீன்முள் அன்ன, வெண்கால் மாமலர்
பொய்தல் மகளிர் விழவுஅணி கூட்டும்
அவ்வயல் தண்ணிய வளம்கேழ் ஊரனைப்
புலத்தல் கூடுமோ - தோழி! - அல்கல்
    


5


    


பெருங் கதவு பொருத யானை மருப்பின்
இரும்புசெய் தொடியின் ஏர ஆகி,
'மாக்கண் அடைய மார்பகம் பொருந்தி
முயங்கல் விடாஅல் இவை' என மயங்கி,
'யான் ஓம்' என்னவும் ஒல்லார், தாம்மற்று
    


10


    


இவை பாராட்டிய பருவமும் உளவே ; இனியே
புதல்வற் றடுத்த பாலொடு தடஇத்
திதலை அணிந்த தேம்கொள் மென்முலை
நறுஞ் சாந்து அணிந்த கேழ்கிளர் அகலம்
வீங்க முயங்கல் யாம்வேண் டினமே
    


15


    


தீம்பால் படுதல் தாம் அஞ்சினரே; ஆயிடைக்
கவவுக்கை நெகிழ்ந்தமை போற்றி, மதவுநடைச்
செவிலி கைஎன் புதல்வனை நோக்கி,
'நல்லோர்க்கு ஒத்தனிர் நீயிர் ; இஃதோ
செல்வற்கு ஒத்தனம் யாம்' என, மெல்லஎன்
    


20


    


மகன் வயின் பெயர்தந் தேனே; அதுகண்டு
'யாமும் காதலம், அவற்கு' எனச் சாஅய்
சிறுபுறம் கவையின னாக, உறுபெயல்
தண்துளிக்கு ஏற்ற பலஉழு செஞ்செய்
மண்போல் நெகிழ்ந்து, அவன் கலுழ்ந்தே .
நெஞ்சுஅறை போகிய அறிவி னேற்கே?
    


26


27
    


"கொடுவரி இரும்புலி தயங்க, நெடுவரை
ஆடுகழை இருவெதிர் கோடைக்கு ஒல்கும்
கானம் கடிய என்னார், நாம்அழ,
நின்றதுஇல் பொருட்பிணிச் சென்றுஇவண் தருமார்,
செல்ப" என்ப, என்போய்! நல்ல
    


5


    


மடவை மன்ற நீயே; வடவயின்
வேங்கடம் பயந்த வெண்கோட்டு யானை,
மறப்போர்ப் பாண்டியர் அறத்தின் காக்கும்
கொற்கைஅம் பெருந்துறை முத்தின் அன்ன
நகைப்பொலிந்து இலங்கும் எயிறுகெழு துவர்வாய்
    


10


    


தகைப்பத் தங்கலர் ஆயினும், இகப்ப
யாங்ஙனம் விடுமோ மற்றே - தேம்படத்
தெள்நீர்க்கு ஏற்ற திரள்காற் குவளைப்
பெருந்தகை சிதைத்தும், அமையா பருந்துபட
வேந்துஅமர்க் கடந்த வென்றி நல்வேல்
    


15


    


குருதியொடு துயல்வந் தன்னநின்
அரிவேய் உண்கண் அமர்த்த நோக்கே?
    


17


28
    


மெய்யின் தீரா மேவரு காமமொடு
எய்யாய் ஆயினும், உரைப்பல் - தோழி!
கொய்யா முன்னும், குரல்வார்பு, தினையே
அருவி ஆன்ற பைங்கால் தோறும்
இருவி தோன்றின பலவே; நீயே,
    


5


    


முருகு முரண்கொள்ளும் தேம்பாய் கண்ணி,
பரியல் நாயொடு பன்மலைப் படரும்
வேட்டுவற் பெறலொடு அமைந்தனை; யாழநின்
பூக்கெழு தொடலை நுடங்க, எழுந்து எழுந்து
கிள்ளைத் தெள்விளி இடைஇடை பயிற்றி
    


10


    


ஆங்காங்கு ஒழுகாய்ஆயின், அன்னை,
'சிறு கிளி கடிதல் தேற்றாள் இவள்' எனப்,
பிறர்த் தந்து நிறுக்குவள் ஆயின்,
உறற்கு அரிது ஆகும், அவன் மலர்ந்த மார்பே!
    


14


29
    


"தொடங்கு வினை தவிர, அசைவில் நோன்தாள்,
கிடந்துஉயிர் மறுகுவது ஆயினும், இடம்படின்
வீழ்களிறு மிசையாப் புலியினும் சிறந்த
தாழ்வுஇல் உள்ளம் தலைத்தலைச் சிறப்பப்
செய்வினைக்கு அகன்ற காலை, எஃகு உற்று
    


5


    


இருவேறு ஆகிய தெரிதகு வனப்பின்
மாவின் நறுவடி போலக், காண்தொறும்
மேவல் தண்டா மகிழ்நோக்கு உண்கண்
நினையாது கழிந்த வைகல், எனையதூஉம்
வாழலென் யான்" எனத் தேற்றிப், "பல்மாண்
    


10


    


தாழக் கூறிய தகைசால் நன்மொழி
மறந்தனிர் போறிர் எம்' எனச் சிறந்தநின்
எயிறுகெழு துவர்வாய் இன்நகை அழுங்க
வினவல் ஆனாப் புனையிழை!- கேள்இனி-
வெம்மை தண்டா எரிஉகு பறந்தலை,
    


15


    


கொம்மை வாடிய இயவுள் யானை
நீர்மருங்கு அறியாது, தேர்மருங்கு ஓடி,
அறுநீர் அம்பியின் நெறிமுதல் உணங்கும்
உள்ளுநர்ப் பனிக்கும் ஊக்கு அருங் கடத்திடை,
எள்ளல் நோனாப் பொருள்தரல் விருப்பொடு
    


20


    


நாணுத் தளைஆக வைகி, மாண்வினைக்கு
உடம்பு ஆண்டு ஒழிந்தமை அல்லதை,
மடம்கெழு நெஞ்சம் நின் உழை யதுவே!
    


23


30
    


நெடுங்கயிறு வலந்த குறுங்கண் அவ்வலை,
கடல்பாடு அழிய, இனமீன் முகந்து,
துணைபுணர் உவகையர் பரத மாக்கள்
இளையரும் முதியரும் கிளையுடன் துவன்றி
உப்புஒய் உமணர் அருந்துறை போக்கும்
    


5


    


ஒழுகை நோன்பகடு ஒப்பக் குழீஇ
அயிர்திணி அடைகரை ஒலிப்ப வாங்கிப்,
பெருங்களம் தொகுத்த உழவர் போல,
இரந்தோர் வறுங்கலம் மல்க வீசி,
பாடுபல அமைத்துக் கொள்ளை சாற்றிக்
    


10


    


கோடுஉயர் திணிமணல் துஞ்சும் துறைவ!
பெருமை என்பது கெடுமோ - ஒருநாள்
மண்ணா முத்தம் அரும்பிய புன்னைத்
தண்நறுங் கானல் வந்து "நும்
வண்ணம் எவனோ?" என்றனிர் செலினே?
    


15


31
    


நெருப்புஎனச் சிவந்த உருப்புஅவிர் மண்டிலம்
புலங்கடை மடங்க தெறுதலின், ஞொள்கி,
"நிலம்புடை பெயர்வது அன்றுகொல், இன்று?" என
மன்உயிர் மடிந்த மழைமாறு அமையத்து,
இலைஇல ஓங்கிய நிலைஉயர் யாஅத்து
    


5


    


மேற்கவட்டு இருந்த பார்ப்பினங் கட்குக்
கல்லுடைக் குறும்பின் வயவர் வில்இட,
நிணவரிக் குறைந்த நிறத்த அதர்தொறும்,
கணவிர மாலை அடூஉக் கழிந்தன்ன
புண்உமிழ் குருதி பரிப்பக் கிடந்தோர்
    


10


    


கண்உமிழ் கழுகின் கானம் நீந்திச்,
'சென்றார்' என்பு இலர் -தோழி!- வென்றியொடு
வில்இலைத்து உண்ணும் வல்ஆண் வாழ்க்கைத்
தமிழ்கெழு மூவர் காக்கும்
மொழிபெயர் தேஎத்த பன்மலை இறந்தே.
    


15


32
    


நெருநல் எல்லை ஏனல் தோன்றிச்
திருமணி ஒளிர்வரும் பூணன் வந்து,
புரவலன் போலும் தோற்றம் உறழ்கொள,
இரவல் மாக்களின் பணிமொழி பயிற்றிச்,
சிறுதினைப் படுகிளி கடீஇயர், பன்மாண்
    


5


    


குளிர்கொள் தட்டை மதன்இல புடையாச்
'சூரர மகளிரின் நின்ற நீமற்று
யாரையோ? எம் அணங்கியோய்! உண்கு' எனச்
சிறுபுறம் கவையினனாக, அதற்கொண்டு
இகுபெயல் மண்ணின் ஞெகிழ்பு, அஞர்உற்ற என்
    


10


    


உள்அவன் அறிதல் அஞ்சி, உள்இல்
கடிய கூடு, கைபிணி விடாஅ
வெரூஉம் மான் பிணையின் ஒரீஇ, நின்ற
என்உரத் தகைமையின் பெயர்த்து, பிறிதுஎன்வயின்
சொல்ல வல்லிற்றும் இலனே; அல்லாந்து,
    


51


    


இனம்தீர் களிற்றின் பெயர்ந்தோன் இன்றும்
தோலாவாறு இல்லை- தோழி! நாம் சென்மோ,
சாய்இறைப் பணைத்தோட் கிழமை தனக்கே
மாசு இன் றாதலும் அறியான், ஏசற்று,
என்குறைப் புறனிலை முயலும்
அங்க ணாளனை நகுகம், யாமே!
    


21


33
    


வினைநன் றாதல் வெறுப்பக் காட்டி,
மனைமாண் கற்பின் வாணுதல் ஒழியக்,
கவைமுறி இழந்த செந்நிலை யாஅத்து
ஒன்றுஓங்கு உயர்சினை இருந்த வன்பறை,
வீளைப் பருந்தின் கோள்வல் சேவல்
    


5


    


வளைவாய்ப் பேடை வருதிறம் பயிரும்
இளிதேர் தீங்குரல் இசைக்கும் அத்தம்
செலவு அருங்குரைய என்னாது, சென்று, அவண்
மலர்பாடு ஆன்ற, மைஎழில், மழைக்கண்
தெளியா நோக்கம் உள்ளினை, உளிவாய்
    


10


    


வெம்பரல் அதர குன்றுபல நீந்தி,
யாமே எமியம்ஆக, நீயே
ஒழியச் சூழ்ந்தனை ஆயின் - முனாஅது
வெல்போர் வானவன் கொல்லி மீமிசை,
நுணங்குஅமை புரையும் வணங்குஇறைப் பணைத் தோள்,
    


15


    


வரிஅணி அல்குல், வால்எயிற் றோள்வயிற்
பிரியாய் ஆயின் நன்றுமற் றில்ல.
அன்றுநம் அறியாய் ஆயினும், இன்றுநம்
செய்வினை ஆற்றுற விலங்கின்
எய்துவை அல்லையோ, பிறர்நகு பொருளோ?
    


20


34
    


சிறுகரும் பிடவின் வெண்தலைக் குறும்புதல்
கண்ணியின் மலரும் தண்நறும் புறவில்,
தொடுதோற் கானவன் கவைபொறுத் தன்ன
இருதிரி மருப்பின் அண்ணல் இரலை
செறிஇலைப் பதவின் செங்கோல் மென்குரல்
    


5


    


மறிஆடு மருங்கின் மடப்பிணை அருத்தித்,
தெள்அறல் தழீஇய வார்மணல் அடைகரை,
மெல்கிடு கவுள துஞ்சுபுறம் காக்கும்
பெருந்தகைக்கு உடைந்த நெஞ்சம் ஏமுறச்;
செல்க, தேரே - நல்வலம் பெறுந!-
    


10


    


பசைகொல் மெல்விரல், பெருந்தோள், புலைத்தி
துறைவிட் டன்ன தூமயிர் எகினம்
துணையொடு திளைக்கும் காப்புடை வரைப்பிற்,
செந்தார்ப் பைங்கிளி முன்கை ஏந்தி,
'இன்றுவரல் உரைமோ, சென்றிசினோர் திறத்து' என,
    


15


    


இல்லவர் அறிதல் அஞ்சி, மெல்லென
மழலை இன்சொல் பயிற்றும்
நாணுடை அரிவை மாண்நலம் பெறவே!
    


18


35
    


ஈன்று புறந்தந்த எம்மும் உள்ளாள்,
வான்தோய் இஞ்சி நன்னகர் புலம்பத்-
தனிமணி இரட்டும் தாளுடைக் கடிகை
நுழைநுதி நெடுவேல், குறும்படை மழவர்
முனைஆத் தந்து முரம்பின் வீழ்த்த
    


5


    


வில்ஏர் வாழ்க்கை விழுத்தொடை மறவர்
வல்ஆண் பதுக்கைக் கடவுட் பேண்மார்;
நடுகல் பீலி சூட்டித்; துடிப்படுத்துத்,
தோப்பிக் கள்ளொடு துரூஉப்பலி கொடுக்கும்
போக்குஅருங் கவலைய புலவுநாறு அருஞ்சுரம்
    


10


    


துணிந்து பிறள் ஆயினள் ஆயினும், அணிந்து அணிந்து,
ஆர்வ நெஞ்சமொடு ஆய்நலன் அளைஇத், தன்
மார்பு துணையாகத் துயிற்றுக தில்ல-
துஞ்சா முழவிற் கோவற் கோமான்
நெடுந்தேர்க் காரி கொடுங்கான் முன்துறை,
    


15


    


பெண்ணையம் பேரியாற்று நுண் அறல் கடுக்கும்
நெறிஇருங் கதுப்பின்என் பேதைக்கு,
அறியாத் தேஎத்து ஆற்றிய துணையே!
    


18


36
    


பகுவாய் வராஅல் பல்வரி இரும்போத்துக்
கொடுவாய் இரும்பின் கோள்இரை துற்றி,
ஆம்பல் மெல்லடை கிழியக் குவளைக்
கூம்புவிடு பன்மலர் சிதையப் பாய்ந்து, எழுந்து,
அரில்படு வள்ளை ஆய்கொடி மயக்கித்
    


5


    


தூண்டில் வேட்டுவன் வாங்க வாராது,
கயிறுஇடு கதச்சேப் போல மதம்மிக்கு,
நாள், கயம் உழக்கும் பூக்கேழ் ஊர
வருபுனல் வையை வார்மணல் அகன்துறைத்
திருமருது ஓங்கிய விரிமலர்க் காவில்,
    


10


    


நறும்பல் கூந்தற் குறுந்தொடி மடந்தையொடு
வதுவை அயர்ந்தனை என்ப அலரே,
கொய்சுவற் புரவிக் கொடித்தேர்ச் செழியன்
ஆலங் கானத்து அகன்தலை சிவப்பச்,
சேரல், செம்பியன், சினம்கெழு திதியன்,
    


15


    


போர்வல் யானைப் பொலம்பூண் எழினி,
நார்அரி நறவின் எருமை யூரன்,
தேம்கமழ் அகலத்துப் புலர்ந்த சாந்தின்
இருங்கோ வேண்மான், இயல்தேர்ப் பொருநன், என்று
எழுவர் நல்வலம் அடங்க, ஒருபகல்
    


20


    


முரைசொடு வெண்குடை அகப்படுத்து, உரைசெலக்,
கொன்று களம்வேட்ட ஞான்றை,
வென்றிகொள் வீரர் ஆர்ப்பினும் பெரிதே!
    


23


    


37
    


மறந்து, அவண் அமையார் ஆயினும், கறங்கு இசைக்
கங்குல் ஓதைக் கலிமகிழ் உழவர்
பொங்கழி முகந்த தாஇல் நுண்துகள்,
மங்குல் வானின், மாதிரம் மறைப்ப,
வைகுபுலர் விடியல் வைபெயர்த்து ஆட்டித்
    


5


    


தொழிற் செருக்கு அனந்தர்வீட, எழில்தகை
வளியொடு சினைஇய வண்தளிர் மாஅத்துக்
கிளிபோல் காய கிளைத்துணர் வடித்துப்
புளிப்பதன் அமைந்த புதுக்குட மலிர்நிறை
வெயில்வெரிந் நிறுத்த பயில்இதழ்ப் பசுங்குடைக்,
    


10


    


கயமண்டு பகட்டின் பருகிக், காண்வரக்
கொள்ளொடு பயறுபால் விரைஇ, வெள்ளிக்
கோல் வரைந்தன்ன வால்அவிழ் மிதவை
வாங்குகை தடுத்த பின்றை ஓங்கிய,
பருதிஅம் குப்பை சுற்றிப், பகல்செல,
    


15


    


மருத மரநிழல், எருதொடு வதியும்
காமர் வேனில்மன் இது,
மாண்நலம் நுகரும் துணைஉடை யோர்க்கே!
    


18


38
    


விரிஇணர் வேங்கை வண்டுபடு கண்ணியன்,
தெரிஇதழ்க் குவளைத் தேம்பாய் தாரன்,
அம்சிலை இடவதுஆக, வெஞ் செலற்
கணைவலம் தெரிந்து, துணை படர்ந்து உள்ளி;
வருதல் வாய்வது வான்தோய் வெற்பன்,
    


5


    


வந்தனன் ஆயின், அம்தளிர்ச் செயலைத்
தாழ்வுஇல் ஓங்குசினைத் தொடுத்த வீழ்கயிற்று
ஊசல் மாறிய மருங்கும், பாய்புஉடன்
ஆடா மையின் கலுழ்புஇல தேறி,
நீடுஇதழ் தலயிய கவின்பெறு நீலம்
    


10


    


கண்என மலர்ந்த சுனையும், வண்பறை
மடக்கிளி எடுத்தல் செல்லாத் தடக்குரல்
குலவுப்பொறை யிறுத்த கோல்தலை மருவி
கொய்துஒழி புனமும், நோக்கி; நெடிதுநினைந்து,
பைதலன் பெயரலன் கொல்லோ? ஐ.தேங்கு -
    


15


    


'அவ்வெள் அருவிசூடிய உயர்வரைக்
கூஉம் கணஃது எம்ஊர், என
ஆங்குஅதை அறிவுறல் மறந்திசின், யானே,
    


18


39
    


'ஒழித்தது பழித்த நெஞ்சமொடு வழிப்படர்ந்து,
உள்ளியும் அறிதிரோ, எம்?" என, யாழநின்
முள்எயிற்றுத் துவர்வாய் முறுவல் அழுங்க
நோய்முந் துறுத்து நொதுமல் மொழியல ; நின்
ஆய்நலம் மறப்பெனோ மற்றே? சேண்இகந்து
    


5


    


ஒலிகழை பிசைந்த ஞெலிசொரி ஒண்பொறி
படுஞெமல் புதையப் பொத்தி, நெடுநிலை
முளிபுன் மீமிசை வளிசுழற் றுறாஅக்
காடுகவர் பெருந்தீ ஓடுவயின் ஓடலின்,
அதர்கெடுத்து அலறிய சாத்தொடு ஒராங்கு
    


10


    


மதர்புலி வெரீஇய மையல் வேழத்து
இனம்தலை மயங்கிய நனந்தலைப் பெருங்காட்டு,
ஞான்று தோன்று அவிர்சுடர் மான்றால் பட்டெனக்,
கள்படர்ஓதி! நிற்படர்ந்து உள்ளி,
அருஞ்செலவு ஆற்றா ஆர்இடை, ஞெரேரெனப்
    


15


    


பரந்துபடு பாயல் நவ்வி பட்டென,
இலங்குவளை செறியா இகுத்த நோக்கமொடு,
நிலம்கிளை நினைவினை நின்ற நிற்கண்டு,
'இன்னகை! இனையம் ஆகவும், எம்வயின்
ஊடல் யாங்கு வந்தன்று?' என, யாழநின்
    


20


    


கோடுஏந்து புருவமொடு குவவுநுதல் நீவி,
நறுங்கதுப்பு உளரிய நன்னர் அமையத்து,
வறுங்கை காட்டிய வாய்அல் கனவின்
ஏற்று ஏக்கற்ற உலமரல்
போற்றாய் ஆகலின், புலத்தியால் எம்மே!
    


25


40
    


கானல், மாலைக் கழிப்பூக் கூம்ப,
நீல்நிறப் பெருங்கடல் பாடுஎழுந்து ஒலிப்ப
மீன்ஆர் குருகின் மென்பறைத் தொழுதி
குவைஇரும் புன்னைக் குடம்பை சேர,
அசைவண்டு ஆர்க்கும் அல்குறு காலைத்,
    


5


    


தாழை தளரத் தூக்கி, மாலை
அழிதக வந்த கொண்டலொடு கழிபடர்க்
காமர் நெஞ்சம் கையறுபு இனையத்
துயரம் செய்துநம் அருளார் ஆயினும்-
அறா அ லியரோ அவருடைக் கேண்மை!
    


10


    


அளிஇன் மையின் அவண்உறை முனைஇ,
வாரற்க தில்ல - தோழி! - கழனி
வெண்ணெல் அரிநர் பின்றைத் ததும்பும்
தண்ணுமை வெரீஇய தடந்தாள் நாரை
செறிமடை வயிரின் பிளிற்றிப் பெண்ணை
    


15


    


அகமடல் சேக்கும் துறைவன்
இன்துயில் மார்பில் சென்றஎன் நெஞ்சே!
    


17


41
    


வைகுபுலர், விடியல், மைபுலம் பரப்பக்,
கருநனை அவிழ்ந்த ஊழுறு முருக்கின்
எரிமருள் பூஞ்சினை இனச்சிதர் ஆர்ப்ப,
நெடுநெல் அடைச்சிய கழனிஏர் புகுத்து,
குடுமிக் கட்டிய படப்பையொடு மிளிர, .
    


5


    


அரிகால் போழ்ந்த தெரிபகட்டு உழவர்
ஓதைத் தெள்விளி புலந்தொறும் பரப்பக்
கோழிணர் எதிரிய மரத்த கவினிக்,
காடுஅணி கொண்ட காண்தகு பொழுதில்,
நாம்பிரி புலம்பின் நலம் செலச் சாஅய்
    


10


    


நம்பிரிபு அறியா நலமொடு சிறந்த
நல்தோள் நெகிழ, வருந்தினள் கொல்லோ-
மென்சிறை வண்டின் தண்கமழ் பூந்துணர்
தாதுஇன் துவலை தளிர்வார்த் தன்ன
அம்கலுழ் மாமை கிளஇய,
நுண்பல் தித்தி, மாஅ யோளோ?
    


16


42
    


மலிபெயல் கலித்த மாரிப் பித்திகத்துக்
கொயல்அரு நிலைஇய பெயல்ஏர் மணமுகைச்
செவ்வெரிந் உறழும் கொழுங்கடை மழைக்கண்
தளிர்ஏர் மேனி, மாஅ யோயே!
நாடுவறம் கூர, நாஞ்சில துஞ்சக்
    


5


    


கோடை நீடிய பைதுஅறு காலைக்
குன்று கண்டன்ன கோட்ட, யாவையும்
சென்று சேக்கல்லாப் புள்ள, உள்இல்
என்றூழ் வியன்குளம் நிறைய வீசிப்,
பெரும்பெயல் பொழிந்த ஏம வைகறை,
    


10


    


பல்லோர் உவந்த உவகை எல்லாம்
என்னுள் பெய்தந் தற்று - சேண்இடை
ஓங்கித் தோன்றும் உயர் வரை
வான்தோய் வெற்பன் வந்த மாறே!
    


14


43
    


கடல்முகந்து கொண்ட கமஞ்சூல் மாமழை
சுடர்நிமிர் மின்னொடு வலன்ஏர்பு இரங்கி
என்றூழ் உழந்த புன்தலை மடப்பிடி
கைமாய் நீத்தம் களிற்றொடு படீஇய,
நிலனும் விசும்பும் நீர்இயைந்து ஒன்றி,
    


5


    


குறுநீர்க் கன்னல் எண்ணுநர் அல்லது,
கதிர்மருங்கு அறியாது, அஞ்சுவரப் பாஅய்,
தளிமயங் கின்றே தண்குரல் எழிலி, யாமே
கொய்அகை முல்லை காலொடு மயங்கி,
மைஇருங் கானம் நாறும் நறுநுதல்,
    


10


    


பல்இருங் கூந்தல், மெல்இயல் மடந்தை
நல்எழில் ஆகம் சேர்ந்தனம், என்றும்
அளியரோ அளியர்தாமே - அளிஇன்று
ஏதில் பொருட்பிணிப் போகித், தம்
இன்துணைப் பிரியும் மடமை யோரே!
    


15


44
    


வந்துவினை முடித்தனன் வேந்தனும்; பகைவரும்
தம்திறை கொடுத்துத் தமர்ஆ யினரே;
முரண்செறிந் திருந்த தானை இரண்டும்
ஒன்றுஎன அறைந்தன பணையே; நின்தேர்
முன்இயங்கு ஊர்திப் பின்னிலை ஈயாது
    


5


    


ஊர்க, பாக! ஒருவினை, கழிய-
நன்னன், ஏற்றை, நறும்பூண் அத்தி,
துன்அருங் கடுந்திறல் கங்கன், கட்டி,
பொன்அணி வல்வில் புன்றுறை என்றுஆங்கு
அன்றுஅவர் குழீஇய அளப்பு அருங் கட்டூர்,
    


10


    


பருந்துபடப் பண்ணிப், பழையன் பட்டெனக்,
கண்டது நோனானாகித் திண்தேர்க்
கணையன் அகப்படக் கழுமலம் தந்த
பிணையல்அம் கண்ணிப் பெரும்பூட் சென்னி
அழும்பில் அன்ன அறாஅ யாணர்,
    


15


    


பழம்பல் நெல்லின் பல்குடிப் பரவை,
பொங்கடி படிகயம் மண்டிய பசுமிளை,
தண்குட வாயில் அன்னோள்
பண்புடை ஆகத்து இன்துயில் பெறவே!
    


19


45
    


வாடல் உழுஞ்சில் விளைநெற்று அம்துணர்
ஆடுகளப் பறையின், அரிப்பன ஒலிப்பக்
கோடை நீடிய அகன்பெருங் குன்றத்து,
நீர்இல் ஆர்ஆற்று நிவப்பன களிறுஅட்டு
ஆள்இல் அத்தத்து உழுவை உகளும்
    


5


    


காடு இறந்தனரே, காதலர்; மாமை,
அரிநுண் பசலை பாஅய, பீரத்து
எழில்மலர் புரைதல் வேண்டும்,அலரே
அன்னி குறுக்கைப் பறந்தலை, திதியன்
தொல்நிலை முழுமுதல் துமியப் பண்ணி,
    


10


    


புன்னை குறைத்த ஞான்றை, வயிரியர்
இன்இசை ஆர்ப்பினும் பெரிதே; யானே,
காதலற் கெடுத்த சிறுமையொடு நோய்கூர்ந்து
ஆதிமந்தி போலப் பேதுற்று
அலந்தனென் உழல்வென் கொல்வோ - பொலந்தார்,
    


15


    


கடல்கால் கிளர்ந்த வென்றி நல்வேல்,
வான வரம்பன் அடல்முனைக் கலங்கிய
உடைமதில் ஓர் அரண்போல
அஞ்சுவரு நோயொடு துஞ்சா தேனே!
    


19


46
    


சேற்றுநிலை முனைஇய செங்கட் காரான்
ஊர்மடி கங்குலில், நோன் தளை பரிந்து,
கூர்முள் வேலி கோட்டின் நீக்கி
நீர்முதிர் பழனத்து மீன்உடன் இரிய,
அம்தூம்பு வள்ளை மயக்கித் தாமரை
    


5


    


வண்டூது பனிமலர் ஆரும் ஊர!
யாரை யோ? நிற் புலக்கேம், வாருற்று,
உறை இறந்து, ஒளிரும் தாழ்இருங் கூந்தல்,
பிறரும், ஒருத்தியை நம்மனைத் தந்து,
வதுவை அயர்ந்தனை என்ப; அஃது யாம்
    


10


    


கூறேம்; வாழியர், எந்தை! செறுநர்
களிறுடை அருஞ்சமம் ததைய நூறும்
ஒளிறுவாள் தானைக் கொற்றச் செழியன்
பிண்ட நெல்லின் அள்ளூர் அன்னஎன்
ஒண்தொடி நெகிழினும் நெகிழ்க;
சென்றீ, பெரும! நிற் றகைக்குநர் யாரோ?
    


16


47
    


அழிவில் உள்ளம் வழிவழிச் சிறப்ப
வினைஇவண் முடித்தனம் ஆயின், வல்விரைந்து
எழுஇனி - வாழிய நெஞ்சே! - ஒலிதலை
அலங்குகழை நரலத் தாக்கி, விலங்குஎழுந்து,
கடுவளி உருத்திய கொடிவிடு கூர்எரி
    


5


    


விடர்முகை அடுக்கம் பாய்தலின், உடனியைந்து,
அமைக்கண் விடுநொடி கணக்கலை அகற்றும்
வெம்முனை அருஞ்சுரம் நீந்திக் கைம்மிக்கு
அகன்சுடர் கல்சேர்பு மறைய, மனைவயின்
ஒண்தொடி மகளிர் வெண்திரிக் கொளாஅலின்
    


10


    


குறுநடைப் புறவின் செங்காற் சேவல்
நெடுநிலை வியன்நகர் வீழ்துணைப் பயிரும்
புலம்பொடு வந்த புன்கண் மாலை
"யாண்டு உளர்கொல்?" எனக், கலிழ்வோள் எய்தி,
இழைஅணி நெடுந்தேர்க் கைவண் செழியன்
    


15


    


மழைவிளை யாடும் வளம்கெழு சிறுமலைச்
சிலம்பின் கூதளங் கமழும் வெற்பின்
வேய்புரை பணைத்தோள், பாயும்
நோய்அசா வீட, முயங்குகம் பலவே!
    


15


48
    


"அன்னாய்! வாழி! வேண்டு அன்னை! நின்மகள்
பாலும் உண்ணாள், பழங்கண் கொண்டு,
நனிபசந் தனள்" என வினவுதி; அதன்திறம்
யானும் தெற்றென உணரேன்; மேல்நாள்,
மலிபூஞ் சாரல், என்தோழி மாரோடு
    


5


    


ஒலிசினை வேங்கை கொய்குவம் சென்றுழி
"புலிபுலி!" என்னும் பூசல் தோன்ற-
ஒண்செங் கழுநீர்க் கண்போல் ஆய்இதழ்
ஊசி போகிய சூழ்செய் மாலையன்,
பக்கம் சேர்த்திய செச்சைக் கண்ணியன்,
    


10


    


குயம்மண்டு ஆகம் செஞ்சாந்து நீவி,
வரிபுனை வில்லன், ஒருகணை தெரிந்துகொண்டு
"யாதோ, மற்று அம் மாதிறம் படர்?" என
வினவிநிற் றந்தோனே. அவற் கண்டு,
எம்முள் எம்முள் மெய்மறைபு ஒடுங்கி
    


15


    


நாணி நின்றனெ மாகப், பேணி,
"ஐவகை வகுத்த கூந்தல் ஆய்நுதல்
மைஈர் ஓதி மடவீர்! நும் வாய்ப்
பொய்யும் உளவோ?" என்றனன் பையெனப்
பரிமுடுகு தவிர்த்த தேரன், எதிர்மறுத்து,
    


20


    


நின்மகள் உண்கண் பன்மாண் நோக்கிச்
சென்றோன் மன்ற அக் குன்றுகிழ வோனே!
பகல்மாய் அந்திப் படுசுடர் அமையத்து,
அவன்மறை தேஎம்நோக்கி, "மற்றுஇவன்
மகனே, தோழி!" என்றனள்
அதன்அளவு உண்டுகோள், மதிவல் லோர்க்கே.
    


26


49
    


'கிளியும், பந்தும், கழங்கும், வெய்யோள்
அளியும், அன்பும், சாயலும், இயல்பும்,
முன்நாள் போலாள்; இறீஇயர், என்உயிர்' என,
கொடுந்தொடைக் குழவியொடு வயின்மரத்து யாத்த
கடுங்கட் கறவையின் சிறுபுறம் நோக்கி,
    


5


    


குறுக வந்து, குவவுநுதல் நீவி,
மெல்லெனத் தழீஇயினே னாக, என் மகள்
நன்னர் ஆகத்து இடைமுலை வியர்ப்ப,
பல்கால் முயங்கினள் மன்னே! அன்னோ!
விறல்மிகு நெடுந்தகை பலபா ராட்டி,
    


10


    


வறன்நிழல் அசைஇ, வான்புலந்து வருந்திய
மடமான் அசாஇனம் திரங்குமரல் சுவைக்கும்
காடுஉடன் கழிதல் அறியின் - தந்தை
அல்குபதம் மிகுந்த கடியுடை வியன்நகர்,
செல்வுழிச் செல்வுழி மெய்ந்நிழல் போல,
    


15


    


கோதை ஆயமொடு ஓரை தழீஇத்
தோடுஅமை அரிச்சிலம்பு ஒலிப்ப, அவள்
ஆடுவழி ஆடுவழி அகலேன் மன்னே!
    


18


    


50
    


கடல்பாடு அவிந்து, தோணி நீங்கி,
நெடுநீர் இருங்கழிக் கடுமீன் கலிப்பினும்;
செவ்வாய்ப் பெண்டிர் கௌவை தூற்றினும்,
மாண்இழை நெடுந்தேர் பாணி நிற்பப்,
பகலும் நம்வயின் அகலா னாகிப்
    


5


    


பயின்றுவரும் மன்னே, பனிநீர்ச் சேர்ப்பன்,
இனியே, மணப்பருங் காமம் தணப்ப நீந்தி,
"வாராதோர் நமக்கு யாஅர்?" என்னாது,
மல்லன் மூதூர் மறையினை சென்று,
சொல்லின் எவனோ - பாண! 'எல்லி
    


10


    


மனைசேர் பெண்ணை மடிவாய் அன்றில்
துணைஒன்று பிரியினும் துஞ்சா காண்' எனக்
கண்நிறை நீர்கொடு கரக்கும்
ஒண்நுதல் அரிவை "யான் என் செய்கோ?" எனவே!
    


14


51
    


ஆள்வழக்கு அற்ற சுரத்திடைக் கதிர்தெற,
நீள்எரி பரந்த நெடுந்தாள் யாத்து,
போழ்வளி முழங்கும், புல்லென் உயர்சினை,
முடைநசை இருக்கைப் பெடைமுகம் நோக்கி,
ஊன்பதித் தன்ன வெருவரு செஞ்செவி
    


5


    


எருவைச் சேவல் கரிபுசிறை தீய,
வேனில் நீடிய வேய்உயர் நனந்தலை,
நீஉழந்து எய்தும் செய்வினைப் பொருட்பிணி
பல்இதழ் மழைக்கண் மாஅ யோள்வயிற்
பிரியின் புணர்வது ஆயிற், பிரியாது.
    


10


    


ஏந்துமுலை முற்றம் வீங்கப், பல்வீழ்
சேயிழை தெளிர்ப்பக் கவைஇ, நாளும்
மனைமுதல் வினையொடும் உவப்ப,
நினை - மாண் நெஞ்சம்!- நீங்குதன் மறந்தே.
    


14


    


52
    


'வலந்த வள்ளி மரன்ஓங்கு சாரல்,
கிளர்ந்த வேங்கைச் சேண்நெடும் பொங்கர்ப்
பொன்னேர் புதுமலர் வேண்டிய குறமகள்
இன்னா இசைய பூசல் பயிற்றலின்,
"ஏ கல் அடுக்கத்து இருள் அளைச் சிலம்பின்
    


5


    


ஆகொள் வயப்புலி ஆகும் அஃது" எனத்தம்
மலைகெழு சீறூர் புலம்பக், கல்லெனச்
சிலையுடை இடத்தர் போதரும் நாடன்
நெஞ்சுஅமர் வியன்மார்பு உடைத்துஎன அன்னைக்கு
அறிவிப் பேம்கொல்? அறியலெம் கொல்?' என
    


10


    


இருபாற் பட்ட சூழ்ச்சி ஒருபாற்
சேர்ந்தன்று - வாழி, தோழி!- 'யாக்கை
இன்உயிர் கழிவது ஆயினும், நின்மகள்
ஆய்மலர் உண்கண் பசலை
காம நோய்' எனச் செய்யா தீமே!
    


15


53
    


அறியாய், வாழி, தோழி! இருள்அற
விசும்புடன் விளங்கும் விரைசெலல் திகிரிக்
கடுங்கதிர் எறித்த விடுவாய் நிறைய,
நெடுங்கான் முருங்கை வெண்பூத் தாஅய்,
நீர்அற வறந்த நிரம்பா நீள்இடை,
    


5


    


வள்எயிற்றுச் செந்நாய் வருந்துபசிப் பிணவொடு
கள்ளிஅம் காட்ட கடத்திடை உழிஞ்சில்
உள்ஊன் வாடிய சுரிமூக்கு நொள்ளை
பொரிஅரை புதைத்த புலம்புகொள் இயவின்,
விழுத்தொடை மறவர் வில்இட வீழ்ந்தோர்
    


10


    


எழுத்துடை நடுகல் இன்நிழல் வதியும்
அருஞ்சுரக் கவலை நீந்தி, என்றும்,
'இல்லோர்க்கு இல்' என்று இயைவது கரத்தல்
வல்லா நெஞ்சம் வலிப்ப, நம்மினும்
பொருளே காதலர் காதல்;
'அருளே காதலர்' என்றி, நீயே.
    


16


54
    


விருந்தின் மன்னர் அருங்கலம் தெறுப்ப,
வேந்தனும் வெம்பகை தணிந்தனன்; தீம்பெயற்
காரும் ஆர்கலி தலையின்று: தேரும்
ஓவத் தன்ன கோபச் செந்நிலம்,
வள்வாய் ஆழி உள்உறுபு உருளக்,
    


5


    


கடவுக காண்குவம் - பாக! மதவு நடைத்
தாம்புஅசை குழவி வீங்குசுரை மடியக்,
கனையலம் குரல் காற்பரி பயிற்றிப்,
படுமணி மிடற்ற பயநிரை ஆயம்
கொடுமடி உடையர் கோற்கைக் கோவலர்
    


10


    


கொன்றையம் குழலர் பின்றைத் தூங்க,
மனைமனைப் படரும் நனைநகு மாலைத்,
தனக்கென வாழாப் பிறர்க்கு உரியாளன்
பண்ணன் சிறுகுடிப் படப்பை நுண்இலைப்
புன்காழ் நெல்லிப் பைங்காய் தின்றவர்
    


15


    


நீர்குடி சுவையின் தீவிய மிழற்றி,
'முகிழ்நிலாத் திகழ்தரும் மூவாத் திங்கள்!
பொன்னுடைத் தாலி என்மகன் ஒற்றி,
வருகுவை ஆயின், தருகுவென் பால்' என,
விலங்கு அமர்க் கண்ணள் விரல்விளி பயிற்றித்
    


20


    


திதலை அல்குல்எம் காதலி
புதல்வற் பொய்க்கும் பூங்கொடி நிலையே!
    


22


55
    


காய்ந்துசெலற் கனலி கல்பகத் தெறுதலின்,
ஈந்துகுருகு உருகும் என்றூழ் நீள்இடை,
உளிமுக வெம்பரல் அடிவருத் துறாலின்,
விளிமுறை அறியா வேய்கரி கானம்,
வயக்களிற்று அன்ன காளையொடு என்மகள்
    


5


    


கழிந்ததற்கு அழிந்தன்றோ இலனே! ஒழிந்துயாம்
ஊதுஉலைக் குருகின் உள்உயிர்த்து, அசைஇ,
வேவது போலும் வெய்ய நெஞ்சமொடு
கண்படை பெறேன், கனவ - ஒண்படைக்
கரிகால் வளவனொடு வெண்ணிப் பறந்தலைப்
    


10


    


பொருதுபுண் நாணிய சேர லாதன்
அழிகள மருங்கின் வான்வடக் கிருந்தென,
இன்னா இன்உரை கேட்ட சான்றோர்
அரும்பெறல் உலகத்து அவனொடு செலீஇயர்,
பெரும்பிறிது ஆகி யாங்குப், பிரிந்து இவண்
    


15


    


காதல் வேண்டி, எற் றுறந்து
போதல் செல்லாஎன் உயிரொடு புலந்தே!
    


17


56
    


நகை ஆகின்றே - தோழி! - நெருநல்-
மணிகண் டன்ன துணிகயம் துளங்க,
இரும்புஇயன் றன்ன கருங்கோட்டு எருமை,
ஆம்பல் மெல்லடை கிழியக், குவளைக்
கூம்புவிடு பன்மலர் மாந்திக், கரைய
    


5


    


காஞ்சி நுண்தாது ஈர்ம்புறத்து உறைப்ப,
மெல்கிடு கவுள அல்குநிலை புகுதரும்
தண்துறை ஊரன் திண்தார் அகலம்
வதுவை நாள்அணிப் புதுவோர்ப் புணரிய,
பரிவொடு வரூஉம் பாணன் தெருவில்
    


10


    


புனிற்றாப் பாய்ந்தெனக் கலங்கி, யாழ்இட்டு,
எம்மனைப் புகுதந் தோனே; அதுகண்டு
மெய்ம்மலி உவகை மறையினென், எதிர்சென்று,
'இம்மனை அன்று; அஃது உம்மனை' என்ற
என்னும் தன்னும் நோக்கி,
மம்மர் நெஞ்சினோன் தொழுதுநின் றதுவே.
    


16


57
    


சிறுபைந் தூவிச் செங்காற் பேடை
நெடுநீர் வானத்து, வாவுப்பறை நீந்தி
வெயில்அவிர் உருப்பொடு வந்து, கனி பெறாஅது,
பெறுநாள் யாணர் உள்ளிப், பையாந்து,
புகல்ஏக் கற்ற புல்லென் உலவைக்
    


5


    


குறுங்கால் இற்றிப் புன்தலை நெடுவீழ்
இரும்பிணர்த் துறுகல் தீண்டி, வளி பொரப்,
பெருங்கை யானை நிவப்பின் தூங்கும்
குன்ற வைப்பின் என்றூழ் நீள்இடை
யாமே எமியம் ஆகத், தாமே
    


10


    


பசுநிலா விரிந்த பல்கதிர் மதியிற்
பெருநல் ஆய்கவின் ஒரீஇச், சிறுபீர்
வீஏர் வண்ணம் கொண்டன்று கொல்லோ-
கொய்சுவற் புரவிக் கொடித்தேர்ச் செழியன்
முதுநீர் முன்றுறை முசிறி முற்றிக்
    


15


    


களிறுபட எருக்கிய கல்லென் ஞாட்பின்
அரும்புண் உறுநரின் வருந்தினள், பெரிது அழிந்து,
பானாட் கங்குலும் பகலும்
ஆனாது அழுவோள் - ஆய்சிறு நுதலே!
    


19


58
    


இன்இசை உருமொடு கனைதுளி தலைஇ,
மன்னுயிர் மடிந்த பானாட் கங்குல்
காடுதேர் வேட்டத்து விளிவுஇடம் பெறாஅது,
வரிஅதள் படுத்த சேக்கை, தெரிஇழைத்
தேன்நாறு கதுப்பின் கொடிச்சியர் தந்தை,
    


5


    


கூதிர் இல் செறியும் குன்ற நாட!
வனைந்து வரல் இளமுலை ஞெமுங்கப், பல்ஊழ்
விளங்குதொடி முன்கை வளைந்துபுறம் சுற்ற,
நின்மார்பு அடைதலின் இனிது ஆகின்றே-
நும்இல் புலம்பின் நும் உள்ளுதொறும் நலியும்
    


10


    


தண்வரல் அசைஇய பண்புஇல் வாடை
பதம்பெறு கல்லாது இடம்பார்த்து நீடி-
மனைமரம் ஒசிய ஒற்றிப்
பலர்மடி கங்குல், நெடும்புற நிலையே!
    


14


59
    


தண்கயத்து அமன்ற வண்டுபடு துணைமலர்ப்
பெருந்தகை இழந்த கண்ணினை, பெரிதும்
வருந்தினை, வாழியர், நீயே!- வடாஅது
வண்புனல் தொழுநை வார்மணல் அகன்துறை,
அண்டர் மகளிர் தண்தழை உடீஇயர்
    


5


    


மரம்செல மிதித்த மாஅல் போலப்
புன்தலை மடப்பிடி உணீஇயர், அம்குழை,
நெடுநிலை யாஅம் ஒற்றி, நனைகவுள்
படிஞிமிறு கடியும் களிறே- தோழி!
சூர்மருங்கு அறுத்த சுடர்இலை நெடுவேல்,
    


10


    


சினம்மிகு முருகன் தண்பரங் குன்றத்து,
அந்துவன் பாடிய சந்துகெழு நெடுவரை,
இன்தீம் பைஞ்சுனை ஈரணிப் பொலிந்த
தண்நறுங் கழுநீர்ச் செண்இயற் சிறுபுறம்
தாம்பா ராட்டிய காலையும் உள்ளார்,
    


15


    


வீங்குஇறைப் பணைத்தோள் நெகிழச், சேய்ந்நாட்டு
அருஞ்செயற் பொருட்பிணி முன்னி, நப்
பிரிந்து, சேண் உறைநர் சென்ற ஆறே!
    


18


60
    


பெருங்கடற் பரப்பில் சேயிறா நடுங்கக்
கொடுந்தொழின் முகந்த செங்கோல் அவ்வலை
நெடுந்திமில் தொழிலொடு வைகிய தந்தைக்கு,
உப்புநொடை நெல்லின் மூரல் வெண்சோறு
அயிலை துழந்த அம்புளிச் சொரிந்து,
    


5


    


கொழுமீன் தடியொடு குறுமகள் கொடுக்கும்
திண்தேர்ப் பொறையன் தொண்டி அன்னஎம்
ஒண்தொடி ஞெமுக்கா தீமோ தெய்ய;
'ஊதை ஈட்டிய உயர்மணல் அடைகரை,
கோதை ஆயமொடு வண்டல் தைஇ,
    


10


    


ஓரை ஆடினும் உயங்கும்நின் ஒளி' எனக்
கொன்னும் சிவப்போள் காணின், வென்வேற்
கொற்றச் சோழர் குடந்தை வைத்த
நாடுதரு நிதியினுஞ் செறிய
அருங்கடிப் படுக்குவள், அறன்இல் யாயே
    


15


61
    


'நோற்றோர் மன்ற தாமே கூற்றங்
கோளுற விளியார், பிறர்கொள விளிந்தோர்' எனத்
தாள்வலம் படுப்பச் சேட்புலம் படர்ந்தோர்
நாள்இழை நெடுஞ்சுவர் நோக்கி, நோய்உழந்து
ஆழல் வாழி, தோழி!- தாழாது,
    


5


    


உரும்எனச் சிலைக்கும் ஊக்கமொடு பைங்கால்
வரிமாண் நோன்ஞாண் வன்சிலைக் கொளீஇ,
அருநிறத்து அழுத்திய அம்பினர் பலருடன்
அண்ணல் யானை வெண்கோடு கொண்டு,
நறவுநொடை நெல்லின் நாள்மகிழ் அயரும்
    


10


    


கழல்புனை திருந்துஅடிக் கள்வர் கோமான்
மழபுலம் வணக்கிய மாவண் புல்லி
விழவுடை விழுச்சீர் வேங்கடம் பெறினும்,
பழகுவர் ஆதலோ அரிதே - முனாஅது
முழவுஉறழ் திணிதோள் நெடுவேள் ஆவி
    


15


    


பொன்னுடை நெடுநகர்ப் பொதினி அன்னநின்
ஒண்கேழ் வனமுலைப் பொலிந்த
நுண்பூண் ஆகம் பொருந்துதன் மறந்தே.
    


18


62
    


அயத்துவளர் பைஞ்சாய் முருந்தின் அன்ன
நகைப்பொலிந்து இலங்கும் எயிறுகெழு துவர்வாய்,
ஆகத்து அரும்பிய முலையள், பணைத்தோள்,
மாத்தாட் குவளை மலர்பிணைத் தன்ன
மாஇதழ் மழைக்கண், மாஅ யோளொடு
    


5


    


பேயும் அறியா மறைஅமை புணர்ச்சி
பூசற் றுடியிற் புணர்வு பிரிந்து இசைப்பக்,
கரந்த கரப்பொடு நாஞ்செலற்கு, அருமையின்,
கடும்புனல் மலிந்த காவிரிப் பேரியாற்று
நெடுஞ்சுழி நீத்தம் மண்ணுநள் போல,
    


10


    


நடுங்கு அஞர் தீர முயங்கி, நெருநல்
ஆகம் அடைதந் தோளே - வென்வேற்
களிறுகெழு தானைப் பொறையன் கொல்லி
ஒளிறுநீர் அடுக்கத்து வியல்அகம் பொற்பக்
கடவுள் எழுதிய பாவையின்,
மடவது மாண்ட மாஅ யோளே!
    


16


63
    


கேளாய் வாழியோ மகளை! நின் தோழி,
திருநகர் வரைப்பகம் புலம்ப அவனொடு-
பெருமலை இறந்தது நோவேன்; நோவல்-
கடுங்கண் யானை நெடுங்கை சேர்த்தி,
முடங்குதாள் உதைத்த பொலங்கெழு பூழி
    


5


    


பெரும்புலர் விடியல் விரிந்து, வெயில் எறிப்பக்
கருந்தாள் மிடற்ற செம்பூழ்ச் சேவல்
சிறுபுன் பெடையொடு குடையும் ஆங்கண்,
அஞ்சுவரத் தகுந கானம் நீந்திக்.
கன்று காணாது, புன்கண்ண, செவிசாய்த்து
    


10


    


மன்றுநிறை பைதல் கூறப், பல உடன்
கறவை தந்த கடுங்கான் மறவர்
கல்லென் சீறூர் எல்லியின் அசைஇ,
முதுவாய்ப் பெண்டின் செதுகாற் குரம்பை,
மடமயில் அன்னஎன் நடைமெலி பேதை
    


15


    


தோள்துணை யாகத் துயிற்றத் துஞ்சாள்,
'வேட்டக் கள்வர் விசியுறு கடுங்கண்
சேக்கோள் அறையும் தண்ணுமை
கேட்குநள் கொல்?, எனக் கலுழும்என் நெஞ்சே!
    


19


64
    


களையும் இடனாற் - பாக! உளை அணி
உலகுகடப் பன்ன புள்இயற் கலிமா
வகைஅமை வனப்பின் வள்புநீ தெரியத்
தளவுப்பிணி அவிழ்ந்த தண்பதப் பெருவழி,
ஐதுஇலங்கு அகல்இலை நெய்கனி நோன்காழ்
    


5


    


வென்வேல் இளையர் வீங்குபரி முடுகச்,
செலவுநாம் அயர்ந்தனம் ஆயிற், பெயல
கடுநீர் வரித்த செந்நில மருங்கின்,
விடுநெறி ஈர்மணல், வாரணம் சிதரப்,
பாம்புஉறை புற்றத்து ஈர்ம்புறங் குத்தி,
    


10


    


மண்ணுடைக் கோட்ட அண்ணல் ஏஎறு
உடன்நிலை வேட்கையின் மடநாகு தழீஇ,
ஊர்வயிற் பெயரும் பொழுதிற், சேர்புஉடன்,
கன்றுபயிர் குரல, மன்றுநிறை புகுதரும்
ஆபூண் தெண்மணி ஐதுஇயம்பு இன்இசை
    


15


    


புலம்புகொள் மாலை கேட்டொறும்
கலங்கினள் உறைவோள் கையறு நிலையே.
    


17


65
    


உன்னங் கொள்கையொடு உளம்கரந்து உறையும்
அன்னை சொல்லும் உய்கம்; என்னதூஉம்
ஈரம்சேரா இயல்பிற் பொய்ம் மொழிச்
சேரிஅம் பெண்டிர் சௌவையும் ஒழிகம்;
நாடுகண் அகற்றிய உதியஞ் சேரற்
    


5


    


பாடிச் சென்ற பரிசிலர் போல
உவஇனி - வாழி, தோழி! அவரே,
பொம்மல் ஓதி! நம்மொடு ஒராங்குச்
செலவு அயர்ந்தனரால் இன்றே - மலைதொறும்
மால்கழை பிசைந்த கால்வாய் கூர்எரி,
    


10


    


மீன்கொள் பரதவர் கொடுந்திமில் நளிசுடர்,
வான்தோய் புணரி மிசைக்கண் டாங்கு,
மேவரத் தோன்றும் யாஅஉயர் நனந்தலை
உயவல் யானை வெரிநுச்சென் றன்ன
கல்ஊர்பு இழிதரும் புல்சாய் சிறுநெறிக்,
    


15


    


காடுமீக் கூறும் கோடுஏந்து ஒருத்தல்
ஆறுகடி கொள்ளும் அருஞ்சுரம், 'பணைத்தோள்,
நாறுஐங் கூந்தல், கொம்மை வரிமுலை,
நிரைஇதழ் உண்கண், மகளிர்க்கு
அரியவால்' என அழுங்கிய செலவே!
    


20


66
    


'இம்மை உலகத்து இசையொடும் விளங்கி,
மறுமை உலகமும் மறுஇன்று எய்துப
செறுநரும் விழையும் செயிர்தீர் காட்சிச்
சிறுவர்ப் பயந்த செம்மலோர்' எனப்
பல்லோர் கூறிய பழமொழி எல்லாம்
    


5


    


வாயே ஆகுதல் வாய்த்தனம் - தோழி!
நிரைதார் மார்பன் நெருநல் ஒருத்தியொடு
வதுவை அயர்தல் வேண்டிப், புதுவதின்
இயன்ற அணியன், இத்தெரு இறப்போன்
மாண்தொழில் மாமணி கறங்கக், கடை கழிந்து
    


10


    


காண்டல் விருப்பொடு தளர்புதளர்பு ஓடும்
பூங்கட் புதல்வனை நோக்கி, 'நெடுந்தேர்
தாங்குமதி, வலவ!' என்று இழிந்தனன், தாங்காது,
மணிபுரை செவ்வாய் மார்பகம் சிவணப்
புல்லிப் பெரும! செல்இனி, அகத்து' எனக்
    


15


    


கொடுப்போற்கு ஒல்லான் கலுழ்தலின், 'தடுத்த
மாநிதிக் கிழவனும் போன்ம்' என, மகனொடு
தானே புகுதந் தோனே; யான் அது
படுத்தனென் ஆகுதல் நாணி, இடித்து, 'இவற்
கலக்கினன் போலும், இக்கொடியோன்' எனச்சென்று
    


20


    




அலைக்கும் கோலொடு குறுகத், தலைக்கொண்டு
இமிழ்கண் முழவின் இன்சீர் அவர்மனைப்
பயிர்வன போலவந்து இசைப்பவும், தவிரான்
கழங்குஆடு ஆயத்து அன்றுநம் அருளிய
பழங்கண் ணோட்டமும் நலிய,
அழுங்கினன் அல்லனோ, அயர்ந்த தன் மணனே!
    


26


67
    


யான்எவன் செய்கோ? தோழி! பொறிவரி
வானம் வாழ்த்தி பாடவும், அருளாது
உறைதுறந்து எழிலி நீங்கலிற், பறைபு உடன்,
மரம்புல் லென்ற முரம்புஉயர் நனந்தலை;
அரம்போழ் நுதிய வாளி அம்பின்
    


5


    


நிரம்பா நோக்கின்; நிரயம் கொண்மார்
நெல்லி நீளிடை எல்லி மண்டி,
நல்அமர்க் கடந்த நாணுடை மறவர்
பெயரும் பீடும் எழுதி யதர்தொறும்
பீலி சூட்டிய பிறங்குநிலை நடுகல்
    


10


    


வேல்ஊன்று பலகை வேற்றுமுனை கடுக்கும்
மொழிபெயர் தேஎம் தருமார், மன்னர்
கழிப்பிணிக் கறைத்தோல் நிரைகண் டன்ன
உவல்இடி பதுக்கை ஆள்உகு பறந்தலை,
'உருஇல் பேஎய் ஊராத் தேரோடு
    


15


    


நிலம்படு மின்மினி போலப் பலஉடன்
இலங்கு பரல் இமைக்கும்' என்ப - நம்
நலம்துறந்து உறைநர் சென்ற ஆறே!
    


18


68
    


'அன்னாய்! வாழி, வேண்டு அன்னை! நம் படப்பைத்
தணஅயத்து அமன்ற கூதளம் குழைய,
இன்இசை அருவிப் பாடும் என்னதூஉம்
கேட்டியோ? வாழி, வேண்டு அன்னை! நம் படப்பை
ஊட்டி யன்ன ஒண்தளிர்ச் செயலை
    


5


    


ஓங்குசினைத் தொடுத்த ஊசல், பாம்புஎன,
முழுமுதல் துமிய உரும்எறிந் தன்றே;
பின்னும் கேட்டியோ?' எனவும், அஃது அறியாள்,
அன்னையும் கனைதுயில் மடிந்தனள்; அதன்தலை
மன்உயிர் மடிந்தன்றால் பொழுதே ; காதலர் .
    


10


    


வருவர் ஆயின், பருவம்இது' எனச்
சுடர்ந்து இலங்கு எல்வளை நெகிழ்ந்த நம்வயின்
படர்ந்த உள்ளம் பழுதுஅன் றாக,
வந்தனர் - வாழி, தோழி!- அந்தரத்து
இமிழ்பெயல் தலைஇய இனப்பல் கொண்மூத்
    


15


    


தவிர்வுஇல் வெள்ளம் தலைத்தலை சிறப்பக்
கன்றுகால் ஒய்யும் கடுஞ்சுழி நீத்தம்
புன்தலை மடப்பிடிப் பூசல் பலஉடன்
வெண்கோட்டு யானை விளிபடத் துழவும்
அகல்வாய்ப் பாந்தட் படாஅர்ப்
பகலும் அஞ்சும் பனிக்கடு சுரனே.
    


21


69
    


ஆய்நலம் தொலைந்த மேனியும், மாமலர்த்
தகை வனப்புஇழந்த கண்ணும், வகைஇல
வண்ணம் வாடிய வரியும் நோக்கி,
ஆழல் ஆன்றிசின் நீயே; உரிதினின்
ஈதல் இன்பம் வெஃகி, மேவரச்
    


5


    


செய்பொருள் திறவர் ஆகிப், புல்இலைப்
பராரை நெல்லி அம்புளித் திரள்காய்
கான மடமரைக் கணநிரை கவரும்
வேனில் அத்தம் என்னாது, ஏமுற்று,
விண்பொரு நெடுங்குடை இயல்தேர் மோரியர்
    


10


    


பொன்புனை திகிரி திரிதர குறைத்த
அறைஇறந்து அகன்றனர் ஆயினும், எனையதூஉம்
நீடலர் - வாழி, தோழி! - ஆடுஇயல்
மடமயில் ஒழித்த பீலிவார்ந்து, தம்
சிலைமாண் வல்வில் சுற்றிப், பலமாண்
    


15


    


அம்புடைக் கையர் அரண்பல நூறி,
நன்கலம் தரூஉம் வயவர் பெருமகன்
சுடர்மணிப் பெரும்பூண் ஆஅய் கானத்துத்
தலைநாள் அலரின் நாறும்நின்
அலர்முலை ஆகத்து இன்துயில் மறந்தே.
    


20


70
    


கொடுந்திமிற் பரதவர் வேட்டம் வாய்த்தென
இருபுலாக் கமழும் சிறுகுடிப் பாக்கத்துக்
குறுங்கண் அவ்வலைப் பயம்பா ராட்டி,
கொழுங்கண் அயிலை பகுக்கும் துறைவன்
நம்மொடு புணர்ந்த கேண்மை முன்னே
    


5


    


அலர்வாய்ப் பெண்டிர் அம்பல் தூற்றப்,
பலரும் ஆங்கு அறிந்தனர் மன்னே; இனியே
வதுவை கூடிய பின்றைப், புதுவது
பொன்வீ ஞ்஡ழலொடு புன்னை வரிக்கும்
கானல்அம் பெருந்துறைக் கவினி மாநீர்ப்
    


10


    


பாசடைக் கலித்த கணைக்கால் நெய்தல்
விழவுஅணி மகளிர் தழைஅணிக் கூட்டும்
வென்வேற் கவுரியர் தொல்முது கோடி
முழங்குஇரும் பௌவம் இரங்கும் முன் துறை
வெல்போர் இராமன் அருமறைக்கு அவித்த
    


15


    


பல்வீழ் ஆலம் போல,
ஒலிஅவிந் தன்றுஇவ், அழுங்கல் ஊரே.
    


17


71
    


நிறைந்தோர்த் தேரும் நெஞ்சமொடு, குறைந்தோர்
பயன்இன் மையின் பற்றுவிட்டு, ஒரூஉம்
நயன்இல் மாக்கள் போல, வண்டினம்
சுனைப்பூ நீத்துச், சினைப்பூப் படர,
மைஇல் மான்இனம் மருளப், பையென
    


5


    


வெந்துஆறு பொன்னின் அந்தி பூப்ப,
ஐயறிவு அகற்றும் கையறு படரோடு
அகல்இரு வானம் அம்மஞ்சு ஈனப்,
பகல்ஆற்றுப் படுத்த பழங்கண் மாலை,
காதலர்ப் பிரிந்த புலம்பின் நோதக,
    


10


    


ஆர்அஞர் உறுநர் அருநிறம் சுட்டிச்
கூர்எஃகு எறிஞரின் அலைத்தல் ஆனாது,
எள்அற இயற்றிய அழல்காண் மண்டிலத்து
உள்ஊது ஆவியின் பைப்பய நுணுகி,
மதுகை மாய்தல் வேண்டும் - பெரிது அழிந்து,
    


15


    


இதுகொல் - வாழி, தோழி! என் உயிர்
விலங்குவெங் கடுவளி எடுப்பத்
துளங்குமரப் புள்ளின் துறக்கும் பொழுதே?
    


18


72
    


இருள்கிழிப் பதுபோல் மின்னி, வானம்
துளிதலைக் கொண்ட நளிபெயல் நடுநாள்,
மின்னி மொய்த்த முரவுவாய்ப் புற்றம்
பொன்எறி பிதிரிற் சுடர வாங்கிக்,
குரும்பி, கெண்டும் பெருங்கை ஏற்றை
    


5


    


இரும்புசெய் கொல்எனத் தோன்றும் ஆங்கண்,
ஆறே அருமர பினவே; யாறே
சுட்டுநர்ப் பனிக்கும் சூருடை முதலைய;
கழைமாய் நீத்தம் கல்பொருது இரங்க,
'அஞ்சுவம் தமியம்' என்னாது, மஞ்சு சுமந்து,
    


10


    


ஆடுகழை நரலும் அணங்குடைக் கவாஅன்,
ஈர்உயிர்ப் பிணவின் வயவுப்பசி களைஇய,
இருங்களிறு அட்ட பெருஞ்சின உழுவை
நாம நல்லராக் கதிர்பட உமிழ்ந்த
மேய்மணி விளக்கின் புலர ஈர்க்கும்
    


15


    


வாள்நடந் தன்ன வழக்கு அருங் கவலை,
உள்ளுநர் உட்கும் கல்அடர்ச் சிறுநெறி,
அருள்புரி நெஞ்சமொடு எஃகு துணையாக
வந்தோன் கொடியனும் அல்லன்; தந்த
நீ தவறு உடையையும் அல்லை; நின்வயின்
    


20


    


ஆனா அரும்படர் செய்த
யானே, தோழி, தவறுஉடை யேனே!
    


22


73
    


பின்னொடு முடித்த மண்ணா முச்சி
நெய்கனி வீழ்குழல் அகப்படத் தைஇ;
வெருகுஇருள் நோக்கி யன்ன கதிர் விடுபு
ஒருகாழ் முத்தம் இடைமுலை விளங்க,
அணங்குறு கற்பொடு மடம்கொளச் சாஅய்,
    


5


    


நின்நோய்த் தலையையும் அல்லை; தெறுவர
'என்ஆகுவள்கொல், அளியள் தான்?' என,
என்அழிபு இரங்கும் நின்னொடு யானும்
ஆறுஅன்று என்னா வேறுஅல் காட்சி
இருவேம் நம்படர் தீர வருவது
    


10


    


காணிய வம்மோ - காதல்அம் தோழி!
கொடிபிணங்கு அரில இருள்கொள் நாகம்
மடிபதம் பார்க்கும், வயமான் துப்பின்,
ஏனல்அம் சிறுதினைச் சேணோன் கையதைப்
பிடிக்கை அமைந்த கனல்வாய்க் கொள்ளி
    


15


    


விடுபொறிச் சுடரின் மின்னி அவர்
சென்ற தேஎத்து நின்றதால் மழையே.
    


17


74
    


வினைவலம் படுத்த வென்றியொடு மகிழ்சிறந்து,
போர்வல் இளையர் தாள்வலம் வாழ்த்தத்,
தண்பெயல் பொழிந்த பைதுறு காலை,
குருதி உருவின் ஒண்செம் மூதாய்
பெருவழி மருங்கில் சிறுபல வரிப்பப்,
    


5


    


பைங்கொடி முல்லை மென்பதப் புதுவீ
வெண்களர் அரிமணல் நன்பல் தாஅய்,
வண்டுபோது அவிழ்க்கும் தண்கமழ் புறவில்,
கருங்கோட்டு இரலைக் காமர் மடப்பிணை
மருண்டமான் நோக்கம் காண்தொறும், 'நின் நினைந்து
    


10


    


"திண்தேர் வலவ! கடவு' எனக் கடைஇ,
இன்றே வருவர்; ஆன்றிகம் பனி' என,
வன்புறை இன்சொல் நன்பல பயிற்றும்
நின்வலித்து அமைகுவென் மன்னோ - அல்கல்
புன்கண் மாலையொடு பொருந்திக், கொடுங்கோற்
    


15


    


கல்லாக் கோவலர் ஊதும்
வல்வாய் சிறுகுழல் வருத்தாக் காலே!
    


17


75
    


"அருள் அன்று ஆக, ஆள்வினை, ஆடவர்
பொருள்" என வலித்த பொருள்அல் காட்சியின்
மைந்துமலி உள்ளமொடு துஞ்சல் செல்லாது,
எரிசினம் தவழ்ந்த இருங்கடற்று அடைமுதல்
கரிகுதிர் மரத்த கான வாழ்க்கை,
    


5


    


அடுபுலி முன்பின், தொடுகழல் மறவர்
தொன்றுஇயல் சிறுகுடி மன்றுநிழற் படுக்கும்
அண்ணல் நெடுவரை, ஆம்அறப் புலர்ந்த
கல்நெறிப் படர்குவர் ஆயின் - நல்நுதல்,
செயிர்தீர் கொள்கை, சில்மொழி துவர்வாய்,
    


10


    


அவிர்தொடிய முன்கை, ஆய்இழை, மகளிர்
ஆரம் தாங்கிய அலர்முலை ஆகத்து,
ஆராக் காதலொடு தாரிடைக் குழையாது
சென்றுபடு விறற்கவின் உள்ளி, என்றும்
இரங்குநர் அல்லது, பெயர்தந்து, யாவரும்,
    


15


    


தருநரும் உளரோ, இவ் உலகத் தான்?, என-
மாரி ஈங்கை மாத்தளிர் அன்ன
அம்மா மேனி, ஐது அமை நுசுப்பின்;
பல்காசு நிரைத்த, கோடுஏந்து, அல்குல்;
மெல்இயல் குறுமகள்!- புலந்துபல கூறி
    


20


    


ஆனா நோலை ஆக, யானே
பிரியச் சூழ்தலும் உண்டோ ,
அரிதுபெறு சிறப்பின் நின்வயி னானே?"
    


23


76
    


மண்கனை முழவொடு மகிழ்மிகத் தூங்கத்,
தண்துறை ஊரன் எம்சேரி வந்தென
இன்கடுங் கள்ளின் அஃதை களிற்றொடு
நல்கலம் ஈயும் நாள்மகிழ் இருக்கை
அவைபுகு பொருநர் பறையின், ஆனாது,
    


5


    


கழறுப என்ப, அவன் பெண்டிர்; அந்தில்
கச்சினன், கழலினன், தேம்தார் மார்பினன்
வகைஅமைப் பொலிந்த, வனப்பு அமை தெரியல்,
சுரியல்அம் பொருநனைக் காண்டிரோ?' என,
ஆதி மந்தி பேதுற்று இனைய,
    


10


    


சிறைபறைந்து உறைஇச் செங்குணக்கு ஒழுகும்
அம்தண் காவிரி போல,
கொண்டுகை வலித்தல் சூழ்ந்திசின், யானே!
    


13


77
    


'நல்நுதல் பசப்பவும், ஆள்வினை தரீஇயர்,
துன்அருங் கானம் துன்னுதல் நன்று' எனப்
பின்னின்று சூழ்ந்தனை ஆயின், நன்று இன்னாச்
சூழ்ந்திசின் - வாழிய நெஞ்சு!- வெய்துற
இடிஉமிழ் வானம் நீங்கி, யாங்கணும்
    


5


    


குடிபதிப் பெயர்ந்த சுட்டுடை முதுபாழ்,
கயிறுபிணிக் குழிசி ஓலை கொண்மார்,
பொறிகண்டு அழிக்கும் ஆவண மாக்களின்,
உயிர்திறம் பெயர, நல்அமர்க் கடந்த
தறுக ணாளர் குடர் தரீஇத் தெறுவச்,
    


10


    


செஞ்செவி எருவை, அஞ்சுவர இருக்கும்
கல்அதர்க் கவலை போகின், சீறூர்ப்
புல்அரை இத்திப் புகர்படு நீழல்
எல்வளி அலைக்கும், இருள்கூர் மாலை,
வானவன் மறவன், வணங்குவில் தடக்கை,
    


15


    


ஆனா நறவின் வண்மகிழ் பிட்டன்
பொருந்தா மன்னர் அருஞ்சமத்து உயர்த்த
திருந்துஇலை எஃகம் போல,
அருந்துயர் தரும், இவள் பனிவார் கண்ணே!
    


19


78
    


'நனந்தலைக் கானத்து ஆளி அஞ்சி,
இனம்தலைத் தரூஉம் எறுழ்கிளர் முன்பின்,
வரிஞிமிறு ஆர்க்கும், வாய்புகு கடாஅத்துப்
பொறிநுதற் பொலிந்த வயக்களிற்று ஒருத்தல்
இரும்பிணர்த் தடக்கையில், ஏமுறத் தழுவ,
    


5


    


கடுஞ்சூல் மடப்பிடி நடுங்கும் சாரல்,
தேம்பிழி நறவின் குறவர் முன்றில்
முந்தூழ் ஆய்மலர் உதிரக், காந்தள்
நீடுஇதழ் நெடுந்துடுப்பு ஒசியத், தண்ணென
வாடை தூக்கும் வருபனி அற்சிரம்,
    


10


    


நம்இல் புலம்பின், நம் ஊர்த் தமியர்
என்ஆ குவர்கொல் அளியர் தாம்?' என
எம்விட்டு அகன்ற சின்னாள், சிறிதும்,
உள்ளியும் அறிதிரோ - ஓங்குமலை நாட!
உலகுடன் திரிதரும் பலர்புகழ் நல்இசை
    


15


    


வாய்மொழிக் கபிலன் சூழச் சேய்நின்று
செழுஞ்செய்ந் நெல்லின் விளைகதிர் கொண்டு,
தடந்தாள் ஆம்பல் மலரொடு கூட்டி,
யாண்டுபல கழிய, வேண்டுவயிற் பிழையாது,
ஆள்இடூஉக் கடந்து, வாள்அமர் உழக்கி,
    


20


    


ஏந்துகோட்டு யானை வேந்தர்ஓட்டிய
நெடும்பரிப் புரவிக் கைவண் பாரி
தீம்பெரும் பைஞ்சுனைப் பூத்த
தேம்கமழ் புதுமலர் நாறும் - இவள் நுதலோ?
    


24


79
    


தோட்பதன் அமைத்த கருங்கை ஆடவர்
கனைபொறி பிறப்ப நூறி, வினைப் படர்ந்து
கல்லுறுத்து இயற்றிய வல்உயர்ப் படுவில்,
பார்உடை மருங்கின் ஊறல் மண்டிய
வன்புலம் துமியப் போகிக், கொங்கர்
    


5


    


படுமணி ஆயம் நீர்க்கு நிமிர்ந்து செல்லும்
சேதா எடுத்த செந்நிலக் குரூஉத் துகள்
அகல்இரு விசும்பின் ஊன்றித் தோன்றும்
நனந்தலை அழுவம், நம்மொடு துணைப்ப,
'வல்லாங்கு வருதும்' என்னாது, அல்குவர
    


10


    


வருந்தினை - வாழி என் நெஞ்சே!- இருஞ்சிறை
வளைவாய்ப் பருந்தின் வான்கட் பேடை,
ஆடுதொறு கனையும் அவ்வாய்க் கடுந்துடிக்
கொடுவில் எயினர் கோட்சுரம் படர
நெடுவிளி பயிற்றும் நிரம்பா நீள்இடை,
    


15


    


கல்பிறங்கு அத்தம் போகி
நில்லாப் பொருட்பிணிப் பிரிந்த நீயே!
    


17


80
    


கொடுந்தாள் முதலையொடு கோட்டுமீன் வழங்கும்
இருங்கழி இட்டுச்சுரம் நீந்தி, இரவின்
வந்தோய் மன்ற - தண்கடற் சேர்ப்ப !-
நினக்குஎவன் அரியமோ, யாமே? எந்தை
புணர்திரைப் பரப்பகம் துழைஇத் தந்த
    


5


    


பல்மீன் உணங்கற் படுபுள் ஓப்புதும்
முண்டகம் கலித்த முதுநீர் அடைகரை
ஒண்பன் மலரக் கவட்டுஇலை அடும்பின்
செங்கேழ் மென்கொடி ஆழி அறுப்ப
இனமணிப் புரவி நெடுந்தேர் கடைஇ,
    


10


    


மின்இலைப் பொலிந்த விளங்கிணர் அவிழ்பொன்
தண்நறும் பைந்தாது உறைக்கும்
புன்னைஅம் கானல், பகல்வந் தீமே!
    


13


81
    


நாள்உலா எழுந்த கோள்வல் உளியம்
ஓங்குசினை இருப்பைத் தீம்பழம் முனையின்,
புல்அளைப் புற்றின் பல்கிளைச் சிதலை
ஒருங்கு முயன்று எடுத்த நனைவாய் நெடுங்கோடு
அரும்புஊது குருகின், இடந்து, இரை தேரும்
    


5


    


மண்பக வறந்த ஆங்கண் கண்பொரக்
கதிர்தெறக் கவிழ்ந்த உலறுதலை நோன்சினை
நெறிஅயல் மராஅம் ஏறிப், புலம்புகொள
எறிபருந்து உயவும் என்றூழ் நீள்இடை
வெம்முனை அருஞ்சுரம் நீந்திச் - சிறந்த
    


10


    


செம்மல் உள்ளம் துரத்தலின், கறுத்தோர்
ஒளிறுவேல் அழுவம் களிறுபடக் கடக்கும்
மாவண் கடலன் விளங்கில் அன்ன, எம்
மைஎழில் உண்கண் கலுழ-
ஐய! சேறிரோ, அகன்றுசெய் பொருட்கே?
    


13


82
    


ஆடுஅமைக் குயின்ற அவிர்துளை மருங்கின்
கோடை அவ்வளி குழலிசை ஆக,
பாடுஇன் அருவிப் பனிநீர் இன்இசைத்
தோடுஅமை முழவின் துதைகுரல் ஆகக்
கணக்கலை இகுக்கும் கடுங்குரற் றூம்பொடு
    


5


    


மலைப்பூஞ் சாரல் வண்டுயாழ் ஆக
இன்பல் இமிழ்இசை கேட்டுக், கலிசிறந்து,
மந்தி நல்அவை மருள்வன நோக்கக்
கழைவளர் அடுக்கத்து, இயலி ஆடுமயில்
நனவுப்புகு விறலியின் தோன்றும் நாடன்!
    


10


    


உருவவல் விற்பற்றி, அம்புதெரிந்து,
செருச்செய் யானை செல்நெறி வினாஅய்ப்,
புலர்குரல் ஏனற் புழையுடை ஒருசிறை,
மலர்தார் மார்பன், நின்றோற் கண்டோ ர்
பலர்தில், வாழி - தோழி - அவருள்,
    


15


    


ஆர்இருட் கங்குல் அணையொடு பொருந்தி,
ஓர்யான் ஆகுவது எவன்கொல்,
நீர்வார் கண்ணொடு, நெகிழ்தோ ளேனே?
    


18


83
    


வலம்சுரி மராஅத்துச் சுரம்கமழ் புதுவீச்
சுரிஆர் உளைத்தலை பொலியச் சூடி,
கறைஅடி மடப்பிடி கானத்து அலறக்,
களிற்றுக் கன்று ஒழித்த உவகையர், கலிசிறந்து,
கருங்கால் மராஅத்து கொழுங்கொம்பு பிளந்து,
    


5


    


பெரும்பொழி வெண்நார் அழுந்துபடப் பூட்டி,
நெடுங்கொடி நுடங்கும் நியம மூதூர்,
நறவுநொடை நல்இல் பதவுமுதற் பிணிக்கும்
கல்லா இளையர் பெருமகன் புல்லி
வியன்தலை நல்நாட்டு வேங்கடம் கழியினும்
    


10


    


சேயர் என்னாது, அன்புமிகக் கடைஇ,
எய்தவந் தனவால் தாமே - நெய்தல்
கூம்புவிடு நிகர்மலர் அன்ன
ஏந்துஎழில் மழைக்கண்எம் காதலி குணனே!
    


14


84
    


மலைமிசைக் குலஇய உருகெழு திருவில்
பணைமுழங்கு எழிலி பௌவம் வாங்கித்
தாழ்பெயற் பெருநீர், வலன்ஏர்பு வளைஇ,
மாதிரம் புதைப்பப் பொழிதலின், காண்வர
இருநிலம் கவினிய ஏமுறு காலை-
    


5


    


நெருப்பின் அன்ன சிறுகட் பன்றி,
அயிர்க்கட் படாஅர்த் துஞ்சுபுறம் புதைய,
நறுவீ முல்லை நாண்மலர் உதிரும்
புறவு அடைந் திருந்த அருமுனை இயவிற்
சீறூ ரோளே, ஒண்ணுதல்! - யாமே,
    


10


    


எரிபுரை பன்மலர் பிறழ வாங்கி,
அரிஞ்ர் யாத்த அலங்குதலைப் பெருஞ்சூடு
கள்ஆர் வினைஞர் களந்தொறும் மறுகும்
தண்ணடை தழீஇய கொடிநுடங்கு ஆர்எயில்
அருந்திறை கொடுப்பவும் கொள்ளான், சினம்சிறந்து,
    


15


    


வினைவயின் பெயர்க்குந் தானைப்,
புனைதார், வேந்தன் பாசறை யேமே!
    


17


85
    


நன்னுதல் பசப்பவும், பெருந்தோள் நெகிழவும்
உண்ணா உயக்கமொடு உயிர்செலச் சாஅய்
இன்னம் ஆகவும், இங்குநத் துறந்தோர்
அறவர் அல்லர் அவர்' எனப் பலபுலந்து
ஆழல் - வாழி, தோழி!- 'சாரல்,
    


5


    


ஈன்றுநாள் உலந்த மென்னடை மடப்பிடி,
கன்றுபசி களைஇய, பைங்கண் யானை
முற்றா மூங்கில் முளைதருபு, ஊட்டும்
வென்வேல் திரையன் வேங்கட நெடுவரை;
நல்நாள் பூத்த நாகுஇள வேங்கை
    


10


    


நறுவீ ஆடிய பொறிவரி மஞ்ஞை
நனைப்பசுங் குருந்தின் நாறுசினை இருந்து,
துணைப்பயிர்ந்து அகவும் துணைதரு தண்கார்,
வருதும், யாம்' எனத் தேற்றிய
பருவம் காண் அது; பாயின்றால் மழையே.
    


15


86
    


உழுந்துதலைப் பெய்த கொழுங்கனி மிதவை
பெருஞ்சோற்று அமலை நிற்ப, நிரைகால்
தண்பெரும் பந்தர்த் தருமணல் ஞெமிரி,
மனைவிளக் குறுத்து, மாலை தொடரிக்,
கனைஇருள் அகன்ற கவின்பெறு காலைக்,
    


5


    


கோள்கால் நீங்கிய கொடுவெண் திங்கள்
கேடில் விழுப்புகழ் நாள்தலை வந்தென,
உச்சிக் குடத்தர், புத்துகன் மண்டையர்,
பொதுசெய் கம்பலை முதுசெம் பெண்டிர்
முன்னவும் பின்னவும் முறைமுறை தரத்தரப்,
    


10


    


புதல்வற் பயந்த திதலை! அவ் வயிற்று
வால்இழை மகளிர் நால்வர் கூடிக்,
'கற்பினின் வழாஅ, நற்பல உதவிப்
பெற்றோற் பெட்கும் பிணையை ஆக'- என
நீரொடு சொரிந்த ஈர்இதழ் அலரி
    


15


    


பல்இருங் கதுப்பின் நெல்லொடு தயங்க
வதுவை நன்மணம் கழிந்த பின்றைக்,
கல்லென் சும்மையர் ஞெரேரெனப் புகுதந்து,
'பேர்இற் கிழத்தி ஆக' எனத் தமர்தர;
ஓர்இற் கூடிய உடன்புணர் கங்குல்,
    


20


    


கொடும்புறம் வளஇக், கோடிக் கலிங்கத்து
ஒடுங்கினள் கிடந்த ஓர்புறம் தழீஇ,
முயங்கல் விருப்பொடு முகம்புதை திறப்ப,
அஞ்சினள் உயிர்த்த காலை, யாழநின்
நெஞ்சம் படர்ந்தது எஞ்சாது உரை' என.
    


25


    


இன்நகை இருக்கை, பின்யான் வினவலின்-
செஞ்சூட்டு ஒண்குழை வண்காது துயல்வர
அகமலி உவகையள் ஆகி, முகன் இகுத்து,
ஒய்யென இறைஞ்சி யோளே - மாவின்
மடம்கொள் மதைஇய நோக்கின்
ஒடுங்குஈர் ஓதி, மா அ யோளே.
    


31


87
    


தீந்தயிர் கடைந்த திரள்கால் மத்தம்
கன்றுவாய் சுவைப்ப, முன்றில் தூங்கும்
படலைப் பந்தர்ப் புல்வேய் குரம்பை,
நல்கூர் சீறூர் எல்லித் தங்கிக்,
குடுமி நெற்றி நெடுமரச் சேவல்
    


5


    


தலைக்குரல் விடியற் போகி, முனாஅது,
கடுங்கண் மறவர் கல்லெழு குறும்பின்
எழுந்த தண்ணுமை இடங்கட்பாணி,
அருஞ்சுரம் செல்வோர் நெஞ்சம் துண்ணெனக்,
குன்றுசேர் கவலை, இசைக்கும் அத்தம்,
    


10


    


நனிநீடு உழந்தனை மன்னே! அதனால்
உவஇனி - வாழிய, நெஞ்சே - மைஅற
வைகுசுடர் விளங்கும் வான்தோய் வியனகர்ச்
சுணங்குஅணி வனமுலை நலம்பா ராட்டித்,
தாழ்இருங் கூந்தல்நம் காதலி
நீள்அமை வனப்பின் தோளுமார் அணைந்தே!
    


16


88
    


முதைச்சுவற் கலித்த மூரிச் செந்தினை
ஓங்குவணர்ப் பெருங்குரல் உணீஇய, பாங்கர்ப்
பகுவாய்ப் பல்லி பாடுஓர்த்துக் குறுகும்
புருவைப் பன்றி வருதிறம் நோக்கி,
கடுங்கைக் கானவன் கழுதுமிசைக் கொளீஇய
    


5


    


நெடுஞ்சுடர் விளக்கம் நோக்கி வந்து, நம்
நடுங்குதுயர் களைந்த நன்ன ராளன்
சென்றனன் கொல்லோ தானே - குன்றத்து
இரும்புலி தொலைத்த பெருங்கை யானைக்
கவுள்மலிபு இழிதரும் காமர் கடாஅம்
    


10


    


இருஞ்சிறைத் தொழுதி ஆர்ப்ப, யாழ்செத்து,
இருங்கல் விடர்அளை அசுணம் ஓர்க்கும்
காம்புஅமல் இறும்பில் பாம்புபடத் துவன்றிக்,
கொடுவிரல் உளியம் கெண்டும்
வடுஆழ் புற்றின வழக்குஅரு நெறியே?
    


15


89
    


தெறுகதிர் ஞாயிறு நடுநின்று காய்தலின்,
உறுபெயல் வறந்த ஓடுதேர் நனந்தலை,
உருத்துஎழு குரல குடிஞைச் சேவல்,
புல்சாய் விடரகம் புலம்ப, வரைய
கல்லெறி இசையின் இரட்டும் ஆங்கண்,
    


5


    


சிள்வீடு கறங்கும் சிறியிலை வேலத்து
ஊழுறு விளைநெற்று உதிரக், காழியர்
கவ்வைப் பரப்பின் வெவ்வுவர்ப்பு ஒழியக்,
களரி பரந்த கல்நெடு மருங்கின்,
விளர்ஊன் தின்ற வீங்குசிலை மறவர்
    


10


    


மைபடு திண்தோள் மலிர வாட்டிப்,
பொறைமலி கழுதை நெடுநிரை தழீஇய
திருந்துவாள் வயவர் அருந்தலை துமித்த
படுபுலாக் கமழும் ஞாட்பில், துடிஇகுத்து
அருங்கலம் தெறுத்த பெரும்புகல் வலத்தர்,
    


15


    


விலங்கெழு குறும்பில் கோள்முறை பகுக்கும்
கொல்லை இரும்புனம் நெடிய என்னாது,
மெல்லென் சேவடி மெலிய ஏக
வல்லுநள் கொல்லோ தானே - தேம்பெய்து
அளவுறு தீம்பால் அலைப்பவும் உண்ணாள்,
    


20


    


இடுமணற் பந்தருள் இயலும்,
நெடுமென் பணைத்தோள், மாஅ யோளே?
    


22


90
    


மூத்தோர் அன்ன வெண்தலைப் புணரி
இளையோர் ஆடும் வரிமனை சிதைக்கும்
தளைஅவிழ் தாழைக் கானல்அம் பெருந்துறை
சில்செவித்து ஆகிய புணர்ச்சி அலர்எழ,
இல்வயிற் செறித்தமை அறியாய்; பன்னாள்
    


5


    


வருமுலை வருத்தா, அம்பகட்டு மார்பின்
தெருமரல் உள்ளமொடு வருந்தும் நின்வயின்,
'நீங்குக' என்று, யான் யாங்ஙனம் மொழிகோ?
அருந்திறற் கடவுட் செல்லூர்க் குணாஅது
பெருங்கடல் முழக்கிற்று ஆகி, யாணர்,
    


10


    


இரும்புஇடம் படுத்த வடுவுடை முகத்தர்,
கருங்கட் கோசர் நியமம் ஆயினும்
'உறும்' எனக் கொள்குநர் அல்லர்-
நறுநுதல் அரிவை பாசிலை விலையே!
    


14


91
    


விளங்குபகல் உதவிய பல்கதிர் ஞாயிறு
வளம்கெழு மாமலை பயம்கெடத் தெறுதலின்,
அருவி ஆன்ற பெருவரை மருங்கில்
சூர்ச்சுனை துழைஇ நீர்ப்பயம் காணாது,
பாசி தின்ற பைங்கண் யானை
    


5


    


ஓய்பசிப் பிடியொடு ஒருதிறன் ஒடுங்க,
வேய்கண் உடைந்த வெயில்அவிர் நனந்தலை
அரும்பொருள் வேட்கையின் அகன்றனர் ஆயினும்,
பெரும்பேர் அன்பினர் - தோழி!- இருங்கேழ்
இரலை சேக்கும், பரல்உயர் பதுக்கைக்
    


10


    


கடுங்கண் மழவர் களவுஉழவு எழுந்த
நெடுங்கால் ஆசினி ஒடுங்காட்டு உம்பர்,
விசிபிணி முழவின் குட்டுவன் காப்பப்,
பசிஎன அறியாப் பணைபயில் இருக்கைத்,
தடமருப்பு எருமை தாமரை முனையின்,
    


15


    


முடமுதிர் பலவின் கொழுநிழல் வதியும்,
குடநாடு பெறினும், தவிரலர்-
மடமாண் நோக்கி! நின் மாண்நலம் மறந்தே!
    


18


92
    


நெடுமலை அடுக்கம் கண்கெட மின்னிப்,
படுமழை பொழிந்த பானாட் கங்குல்,
குஞ்சரம் நடுங்கத் தாக்கிக், கொடுவரிச்
செங்கண் இரும்புலி குழுமும் சாரல்
வாரல் - வாழியர், ஐய! நேர்இறை
    


5


    


நெடுமென் பணைத்தோள் இவளும் யானும்
காவல் கண்ணினம் தினையே; நாளை
மந்தியும் அறியா மரம்பயில் இறும்பின்
ஒண்செங் காந்தள் அவிழ்ந்த ஆங்கண்
தண்பல் அருவித் தாழ்நீர் ஒருசிறை,
    


10


    


உருமுச் சிவந்து எறிந்த உரன்அழி பாம்பின்
திருமணி விளக்கிற் பெறுகுவை-
இருள்மென் கூந்தல் ஏமுறு துயிலே!
    


13


93
    


கேள்கேடு ஊன்றவும் கிளைஞர் ஆரவும்,
கேள்அல் கேளிர் கெழீஇயினர் ஒழுகவும்,
ஆள்வினைக்கு எதிரிய ஊக்கமொடு புகல்சிறந்து,
ஆரங் கண்ணி அடுபோர்ச் சோழர்
அறம்கெழு நல்அவை உறந்தை அன்ன
    


5


    


பெறல்அரு நல்கலம் எய்தி நாடும்
செயல்அருஞ் செய்வினை முற்றினம் ஆயின்
அரண்பல கடந்த, முரண்கொள் தானை,
வாடா வேம்பின், வழுதி கூடல்
நாள்அங் காடி நாறும் நறுநுதல்
    


10


    


நீள்இருங் கூந்தன் மாஅ யோளொடு
வரைகுயின் றன்ன வான்தோய் நெடுநகர்
நுரைமுகந் தன்ன மென்பூஞ் சேக்கை
நிவந்த பள்ளி, நெடுஞ்சுடர் விளக்கத்து,
நலம்கேழ் ஆகம் பூண்வடுப் பொறிப்ப,
    


15


    


முயங்குகம் சென்மோ - நெஞ்சே! வரிநுதல்
வயம்திகழ்பு இழிதரும் வாய்புகு கடாஅத்து ,
மீளி மொய்ம்பொடு நிலன்எறியாக் குறுகி,
ஆள்கோள் பிழையா, அஞ்சுவரு தடக்கைக்,
கடும்பகட்டு யானை நெடுந்தேர்க் கோதை
    


20


    


திருமா வியனகர்க் கருவூர் முன்துறைத்
தெண்நீர் உயர்கரைக் குவைஇய
தன்ஆன் பொருநை மணலினும் பலவே!
    


23


94
    


தேம்படு சிமயப் பாங்கர்ப் பம்பிய
குவைஇலை முசுண்டை வெண்பூக் குழைய,
வான்எனப் பூத்த பானாட் கங்குல்,
மறித்துரூஉத் தொகுத்த பறிப்புற இடையன்
தண்கமழ் முல்லை தோன்றியொடு விரைஇ,
    


5


    


வண்டுபடத் தொடுத்த நீர்வார் கண்ணியன்,
ஐதுபடு கொள்ளி அங்கை காயக்,
குறுநரி உளம்பும் கூர்இருள் நெடுவிளி
சிறுகட் பன்றிப் பெருநிரை கடிய,
முதைப்புனம் காவலர் நினைத்திருந்து ஊதும்
    


10


    


கருங்கோட்டு ஓசை யொடு ஒருங்குவந்து இசைக்கும்
வன்புலக் காட்டுநாட் டதுவே - அன்புகலந்து
ஆர்வம் சிறந்த சாயல்,
இரும்பல் கூந்தல், திருந்திழை ஊரே!
    


14


95
    


பைப்பயப் பசந்தன்று நுதலும்; சாஅய்,
ஐதுஆ கின்று, என் தளிர்புரை மேனியும்,
பலரும் அறியத் திகழ்தரும் அவலமும்;
உயிர்கொடு கழியின் அல்லதை; நினையின்
எவனோ?- வாழி, தோழி!- பொரிகாற்
    


5


    


பொகுட்டுஅரை இருப்பைக் குவிகுலைக் கழன்ற
ஆலிஒப்பின் தூம்புடைத் திரள்வீ,
ஆறுசெல் வம்பலர் நீள்இடை அழுங்க,
ஈனல் எண்கின் இருங்கிளை கவரும்
சுரம்பல கடந்தோர்க்கு இரங்குப என்னார்,
    


10


    


கௌவை மேவலர் ஆகி, 'இவ் ஊர்
நிரையப் பெண்டிர் இன்னா கூறுவ
புரைய அல்ல, என் மகட்கு' எனப் பரைஇ,
நம்உணர்ந்து ஆறிய கொள்கை
அன்னை முன்னர், யாம்என், இதற்படலே?
    


15


96
    


நறவுண் மண்டை நுடக்கலின் இறவுக்கலித்துப்,
பூட்டுஅறு வில்லிற் கூட்டுமுதல் தெறிக்கும்
பழனப் பொய்கை அடைகரைப் பிரம்பின்
அரவாய் அன்ன அம்முள் நெடுங்கொடி
அருவி ஆம்பல் அகல்அடை துடக்கி,
    


5


    


அசைவரல் வாடை தூக்கலின், ஊதுஉலை
விசைவாங்கு தோலின், வீஞ்குபு ஞெகிழும்
கழனிஅம் படப்பைக் காஞ்சி ஊர!
'ஒண்தொடி ஆயத் துள்ளும்நீ நயந்து
கொண்டனை' என்ப 'ஓர் குறுமகள்'; அதுவே-
    


10


    


செம்பொற் சிலம்பின், செறிந்த குறங்கின்
அம்கலுழ் மாமை, அஃதை தந்தை,
அண்ணல் யானை அடுபோர்ச் சோழர்,
வெண்ணெல் வைப்பின் பருவூர்ப் பறந்தலை,
இருபெரு வேந்தரும் பொருதுகளத்து ஒழிய,
    


15


    


ஒளிறுவாள் நல்அமர்க் கடந்த ஞான்றை,
களிறுகவர் கம்பலை போல,
அலர்ஆ கின்றது, பலர்வாய்ப் பட்டே!
    


18


97
    


'கள்ளிஅம் காட்ட புள்ளிஅம் பொறிக்கலை
வறன்உறல் அம்கோடு உதிர, வலம்கடந்து,
புலவுப்புலி துறந்த கலவுக்கழிக் கடுமுடை
இரவுக்குறும்பு அலற நூறி, நிரைபகுத்து,
இருங்கல் முடுக்கர்த் திற்றி கெண்டும்
    


5


    


கொலைவில் ஆடவர் போலப், பலவுடன்
பெருந்தலை எருவையொடு பருந்துவந்து இறுக்கும்
அருஞ்சுரம் இறந்த கொடியோர்க்கு அல்கலும்,
இருங்கழை இறும்பின் ஆய்ந்துகொண்டு அறுத்த
நுணங்குகட் சிறுகோல் வணங்குஇறை மகளிரொடு
    


10


    


அகவுநர்ப் புரந்த அன்பின் கழல்தொடி,
நறவுமகிழ் இருக்கை, நன்னன் வேண்மான்
வயலை வேலி வியலூர் அன்னநின்
அலர்முலை ஆகம் புலம்பப் பல நினைந்து,
ஆழேல், என்றி - தோழி! யாழ என்
    


15


    


கண்பனி நிறுத்தல் எளிதோ - குரவுமலர்ந்து,
அற்சிரம் நீங்கிய அரும்பத வேனில்
அறல்அவிர் வார்மணல் அகல்யாற்று அடைகரைத்
துறைஅணி மருத தொகல்கொள ஓங்கிக்,
கலிழ்தளிர் அணிந்த இருஞ்சினை மாஅத்து
    


20


    


இணர்ததை புதுப்பூ நிரைத்த பொங்கர்ப்
புகைபுரை அம்மஞ்சு ஊர,
நுகர்குயில் அகவும் குரல்கேட் போர்க்கே?
    


23


98
    


பனிவரை நிவந்த பயம்கெழு கவாஅன்
துனிஇல் கொள்கையொடு அவர்நமக்கு உவந்த
இனிய உள்ளம் இன்னா ஆக,
முனிதக நிறுத்த நல்கல் எவ்வம்
சூர்உறை வெற்பன் மார்புஉறத் தணிதல்
    


5


    


அறிந்தனள் அல்லள், அன்னை; வார்கோல்
செறிந்துஇலங்கு எல்வளை நெகிழ்ந்தமை நோக்கிக்,
கையறு நெஞ்சினள் வினவலின், முதுவாய்ப்
பொய்வல் பெண்டிர் பிரப்புஉளர்பு இரீஇ,
'முருகன் ஆர் அணங்கு' என்றலின், அது செத்து
    


10


    


ஓவத் தன்ன வினைபுனை நல்இல்
'பாவை அன்ன பலர்ஆய் மாண்கவின்
பண்டையின் சிறக்க, என் மகட்கு' எனப் பரைஇ,
கூடுகொள் இன்இயம் கறங்கக், களன் இழைத்து,
ஆடுஅணி அயர்ந்த அகன்பெரும் பந்தர்,
    


15


    


வெண்போழ் கடம்பொடு சூடி, இன்சீர்
ஐதுஅமை பாணி இரீஇக், கைபெயராச்,
செல்வன் பெரும்பெயர் ஏத்தி, வேலன்
வெறிஅயர் வியன்களம் பொற்ப வல்லோன்
பொறிஅமை பாவையிற் றூங்கல் வேண்டின்,
    


20


    


எ ன்ஆம் கொல்லோ?- தோழி!- மயங்கிய
மையற் பெண்டிற்க்கு நொவ்வல் ஆக
ஆடிய பின்னும், வாடிய மேனி
பண்டையிற் சிறவாது ஆயின், இம்மறை
அலர்ஆ காமையோ அரிதே, அஃதான்று,
    


25


    


அறிவர் உறுவிய அல்லல்கண் டருளி,
வெறிகமழ் நெடுவேள் நல்குவ னேயெனின்,
'செறிதொடி உற்ற செல்லலும் பிறிது' எனக்
கான்கெழு நாடன் கேட்பின்,
யான்உயிர் வாழ்தல் அதனினும் அரிதே!
    


30


99
    


வாள்வரி வயமான் கோள்உகிர் அன்ன
செம்முகை அவிழ்ந்த முள்முதிர் முருக்கின்
சிதரார் செம்மல் தா அய், மதர்எழில்
மாண் இழை மகளிர் பூணுடை முலையின்
முகைபிணி அவிழ்ந்த கோங்கமொடு அசைஇ, நனை
    


5


    


அதிரல் பரந்த அம்தண் பாதிரி
உதிர்வீ அம்சினை தாஅய், எதிர்வீ
மராஅ மலரொடு விராஅய்ப் பராஅம்
அணங்குடை நகரின் மணந்த பூவின்
நன்றே, கானம்; நயவரும் அம்ம,
    


10


    


கண்டிசின வாழியோ - குறுமகள்! நுந்தை
அடுகளம் பாய்ந்த தொடிசிதை மருப்பின்,
பிடிமிடை களிற்றின் தோன்றும்
குறுநெடுந் துணைய குன்றமும் உடைத்தோ!
    


14


100
    


அரையுற்று அமைந்த ஆரம் நீவிப்,
புரையப் பூண்ட கோதை மார்பினை,
நல்லகம் வடுக்கொள முயங்கி, நீ வந்து,
எல்லினில் பெயர்தல் எனக்குமார் இனிதே!
பெருந்திரை முழக்கமொடு இயக்குஅவிந் திருந்த
    


5


    


கொண்டல் இரவின் இருங்கடன் மடுத்த
கொழுமீன் கொள்பவர் இருள்நீங்கு ஒண்சுடர்
ஓடாப் பூட்கை வேந்தன் பாசறை
ஆடுஇயல் யானை அணிமுகத்து அசைத்த
ஓடை ஒண்சுடர் ஒப்பத் தோன்றும்
    


10


    


பாடுநர்த் தொடுத்த கைவண் கோமான்,
பரியுடை நற்றோர்ப் பெரியன், விரிஇணர்ப்
புன்னைஅம் கானற் புறந்தை முன்துறை
வம்ப நாரை இனன்ஒலித் தன்ன
அம்பல் வாய்த்த தெய்ய - தண்புலர்
    


15


    


வைகுறு விடியற் போகிய எருமை
நெய்தல்அம் புதுமலர் மாந்தும்
கைதைஅம் படப்பைஎம் அழுங்கல் ஊரே!
    


18


101
    


அம்ம வாழி, தோழி! 'இம்மை
நன்றுசெய் மருங்கில் தீதுஇல்' என்னும்
தொன்றுபடு பழமொழி இன்றுபொய்த் தன்றுகொல்?-
தகர்மருப்பு ஏய்ப்பச் சுற்றுபு சுரிந்த
சுவல்மாய் பித்தைச் செங்கண் மழவர்
    


5


    


வாய்ப்பகை கடியும் மண்ணொடு கடுந்திறல்
தீப்படு சிறுகோல் வில்லொடு பற்றி,
நுரைதெரி மத்தம் கொளீஇ, நிரைப் புறத்து,
அடிபுதை தொடுதோல் பறைய ஏகிக்,
கடிபுலம் கவர்ந்த கன்றுடைக் கொள்ளையர்,
    


10


    


இனம்தலை பெயர்க்கும் நனந்தலைப் பெருங்காட்டு,
அகல் இரு விசும்பிற்கு ஓடம் போலப்,
பகலிடை நின்ற பல்கதிர் ஞாயிற்று
உருப்பு அவிர்பு ஊரிய சுழன்றுவரு கோடைப்
புன்கான் முருங்கை ஊழ்கழி பன்மலர்,
    


15


    


தண்கார் ஆலியின், தாவன உதிரும்,
பனிபடு பன்மலை இறந்தோர்க்கு,
முனிதகு பண்புயாம் செய்தன்றோ இலமே!
    


18


102
    


உளைமான் துப்பின், ஓங்குதினைப் பெரும்புனத்துக்
கழுதில் கானவன் பிழிமகிழ்ந்து வதிந்தென,
உரைத்த சந்தின் ஊரல் இருங்கதுப்பு
ஐதுவரல் அசைவளி ஆற்றக், கைபெயரா
ஒலியல் வார்மயிர் உளரினள், கொடிச்சி
    


5


    


பெருவரை மருங்கிற் குறிஞ்சி பாடக்
குரலும் கொள்ளாது, நிலையினும் பெயராது
படாஅப் பைங்கண் பாடுபெற்று, ஒய்யென
மறம்புகல் மழ களிறு உறங்கும் நாடன்;
ஆர மார்பின் வரிஞிமிறு ஆர்ப்பத்,
    


10


    


தாரன் கண்ணியன், எஃகுடை வலத்தன்,
காவலர் அறிதல் ஓம்பிப், பையென
வீழாக் கதவம் அசையினன் புகுதந்து,
உயங்குபடர் அகலம் முயங்கித், தோள்மணந்து
இன்சொல் அளைஇப், பெயர்ந்தனன் - தோழி!-
    


15


    


இன்றுஎவன் கொல்லோ கண்டிகும் - மற்றுஅவன்
நல்கா மையின் அம்பல் ஆகி,
ஒருங்குவந்து உவக்கும் பண்பின்
இருஞ்சூழ் ஓதி ஒண்நுதற் பசப்பே!
    


19


103
    


நிழல்அறு நனந்தலை, எழில்ஏறு குறித்த
கதிர்த்த சென்னி நுணங்கு செந்நாவின்,
விதிர்த்த போலும் அம்நுண் பல்பொறிக்,
காமர் சேவல் ஏமம் சேப்ப;
முளிஅரில் புலம்பப் போகி, முனாஅது
    


5


    


முரம்பு அடைந் திருந்த மூரி மன்றத்து,
அதர்பார்த்து அல்கும் ஆகெழு சிறுகுடி
உறையுநர் போகிய ஓங்குநிலை வியன்மலை ;
இறைநிழல் ஒருசிறைப் புலம்புஅயா உயிர்க்கும்
வெம்முனை அருஞ்சுரம் நீந்தித், தம்வயின்
    


10


    


ஈண்டுவினை மருங்கின் மீண்டோ ர் மன்என,
நள்ளென் யாமத்து உயவுத்துணை ஆக
நம்மொடு பசலை நோன்று, தம்மொடு
தானே சென்ற நலனும்
நல்கார் கொல்லோ, நாம் நயந்திசி னோரோ?
    


1 5


104
    


வேந்துவினை முடித்த காலைத், தேம்பாய்ந்து
இனவண்டு ஆர்க்கும் தண்நறும் புறவின்
வென்வேல் இளையர் இன்புற, வலவன்
வள்புவலித்து ஊரின் அல்லது, முள்உறின்
முந்நீர் மண்டிலம் ஆதி ஆற்றா
    


5


    


நன்னால்கு பூண்ட கடும்பரி நெடுந்தேர்
வாங்குசினை பொலிய ஏறிப்; புதல
பூங்கொடி அவரைப் பொய்அதள் அன்ன
உள்இல் வயிற்ற, வெள்ளை வெண்மறி,
மாழ்கி யன்ன தாழ்பெருஞ் செவிய,
    


10


    


புன்றலை சிறாரோடு உகளி, மன்றுழைக்
கவைஇலை ஆரின் அங்குழை கறிக்கும்
சீறூர் பலபிறக்கு ஒழிய, மாலை
இனிதுசெய் தனையால் - எந்தை! வாழிய!-
பனிவார் கண்ணள் பலபுலந்து உறையும்
    


15


    


ஆய்தொடி அரிவை கூந்தற்
போதுகுரல் அணிய வேய்தந் தோயே!
    


17


105
    


அகல்அறை மலர்ந்த அரும்புமுதிர் வேங்கை
ஒள்இலைத் தொடலை தைஇ, மெல்லென
நல்வரை நாடன் தற்பா ராட்ட
யாங்குவல் லுநள்கொல் தானே - தேம்பெய்து,
மணிசெய் மண்டைத் தீம்பால் ஏந்தி,
    


5


    


ஈனாத் தாயர் மடுப்பவும் உண்ணாள்,
நிழற்கயத் தன்ன நீணகர் வரைப்பின்
எம்முடைச் செல்வமும் உள்ளாள், பொய்ம்மருண்டு
பந்துபுடைப் பன்ன பாணிப் பல்லடிச்
சில்பரிக் குதிரை, பல்வேல் எழினி
    


10


    


கெடல்அருந் துப்பின் விடுதொழில் முடிமார்,
கனைஎரி நடந்த கல்காய் கானத்து
வினைவல் அம்பின் விழுத்தொடை மறவர்
தேம்பிழி நறுங்கள் மகிழின், முனைகடந்து
வீங்குமென் சுரைய ஏற்றினம் தரூஉம்
    


15


    


முகைதலை திறந்த வேனிற்
பகைதலை மணந்த பல்அதர்ச் செலவே?
    


17


106
    


எரிஅகைந் தன்ன தாமரைப் பழனத்துப்,
பொரிஅகைந் தன்ன பொங்குபல் சிறுமீன்,
வெறிகொள் பாசடை, உணீஇயர், பைப்பயப்
பறைதபு முதுசிரல் அசைபுவந்து இருக்கும்
துறைகேழ் ஊரன் பெண்டுதன், கொழுநனை
    


5


    


நம்மொடு புலக்கும் என்ப - நாம்அது
செய்யாம் ஆயினும் உய்யா மையின்,
செறிதொடி தெளிர்ப்ப வீசிச், சிறிதுஅவண்
உலமந்து வருகம் சென்மோ - தோழி!-
ஒளிறுவாட் டானைக் கொற்றச் செழியன்
    


10


    


வெளிறுஇல் கற்பின் மண்டுஅமர் அடுதொறும்
களிறுபெறு வல்சிப் பாணன் எறியும்
தண்ணுமை கண்ணின் அலைஇயர், தன் வயிறே!
    


13


107
    


நீசெலவு அயரக் கேட்டொறும், பலநினைந்து,
அன்பின் நெஞ்சத்து, அயாஅப் பொறை மெலிந்த
என்அகத்து இடும்பை களைமார், நின்னொடு
கருங்கல் வியல்அறை கிடப்பி, வயிறுதின்று
இரும்புலி துறந்த ஏற்றுமான் உணங்கல்
    


5


    


நெறிசெல் வம்பலர் உவந்தனர் ஆங்கண்,
ஒலிகழை நெல்லின் அரிசியொடு ஓராங்கு
ஆன்நிலைப் பள்ளி அளைசெய்து அட்ட
வால்நிணம் உருக்கிய வாஅல் வெண்சோறு
புகர்அரைத் தேக்கின் அகல்இலை மாந்தும்
    


10


    


கல்லா நீள்மொழிக் கதநாய் வடுகர்
வல்லாண் அருமுனை நீந்தி, அல்லாந்து,
உகுமண்ஊறு அஞ்சும் ஒருகாற் பட்டத்து
இன்னா ஏற்றத்து இழுக்கி, முடம் கூர்ந்து,
ஒருதனித்து ஒழிந்த உரனுடை நோன்பகடு
    


15


    


அம்குழை இருப்பை அறைவாய் வான்புழல்
புல்உளைச் சிறாஅர் வில்லின் நீக்கி,
மரைகடிந்து ஊட்டும் வரையகச் சீறூர்
மாலை இன்துணை ஆகிக், காலைப்
பசுநனை நறுவீப் பரூஉப்பரல் உறைப்ப,
    


20


    


மணமனை கமழும் கானம்
துணைஈர் ஓதிஎன் தோழியும் வருமே!
    


22


108
    


புணர்ந்தோர் புன்கண் அருளலும் உணர்ந்தோர்க்கு
ஒத்தன்று மன்னால்! எவன்கொல்? முத்தம்
வரைமுதற் சிதறிய வைபோல், யானைப்
புகர்முகம் பொருத புதுநீர் ஆலி
பளிங்குசொரி வதுபோற் பாறை வரிப்பக்,
    


5


    


கார்கதம் பட்ட கண்அகன் விசும்பின்
விடுபொறி ஞெகிழியிற் கொடிபட மின்னி,
படுமழை பொழிந்த பானாட் கங்குல்,
ஆர்உயிர்த் துப்பின் கோள்மா வழங்கும்
இருளிடைத் தமியன் வருதல் யாவதும்
    


10


    


அருளான் - வாழி தோழி!- அல்கல்
விரவுப்பொறி மஞ்ஞை வெரீஇ அரவின்
அணங்குடை அருந்தலை பைவிரிப் பவைபோற்,
காயா மென்சினை தோய நீடிப்
பல்துடுப்பு எடுத்த அலங்குகுலைக் காந்தள்
    


15


    


அணிமலர் நறுந்தாது ஊதும் தும்பி
கைஆடு வட்டின் தோன்றும்
மைஆடு சென்னிய மலைகிழ வோனே!
    


18


109
    


பல்இதழ் மென்மலர் உண்கண், நல்யாழ்
நரம்புஇசைத் தன்ன இன்தீம் கிளவி,
நலம்நல்கு ஒருத்தி இருந்த ஊரே-
கோடுழு களிற்றின் தொழுதி ஈண்டிக்
காடுகால் யாத்த நீடுமரச் சோலை
    


5


    


விழைவெளில் ஆடும் கழைவளர் நனந்தலை;
வெண்நுனை அம்பின் விசைஇட வீழ்ந்தோர்
எண்ணுவரம்பு அறியா உவல்இடு பதுக்கைச்
சுரம்கெழு கவலை கோட்பாற் பட்டென
வழங்குநர் மடிந்த அத்தம் இறந்தோர்,
    


10


    


கைப்பொருள் இல்லை ஆயினும், மெய்க்கொண்டு
இன்உயிர் செகாஅர் விட்டுஅகல் தப்பற்குப்
பெருங்களிற்று மருப்பொடு வரி அதள் இறுக்கும்
அறன்இல் வேந்தன் ஆளும்
வறன்உறு குன்றம் பலவிலங் கினவே.
    


15


110
    


அன்னை அறியினும் அறிக; அலர்வாய்
அம்மென் சேரி கேட்பினும் கேட்க;
பிறிதுஒன்று இன்மை அறியக் கூறிக்,
கொடுஞ்சுழிப் புகாஅர்த் தெய்வம் நோக்கிக்,
கடுஞ்சூள் தருகுவன், நினக்கே; கானல்
    


5


    


தொடலை ஆயமொடு கடல்உடன் ஆடியும்
சிற்றில் இழைத்தும், சிறுசோறு குவைஇயும்
வருந்திய வருத்தம் தீர யாம் சிறிது
இருந்தன மாக எய்த வந்து
'தடமென் பணைத்தோள் மடநல் லீரோ!
    


10


    


எல்லும் எல்லின்று; அசைவுமிக உடையேன்;
மெல்இலைப் பரப்பின் விருந்துஉண்டு, யானும்இக்
கல்லென் சிறுகுடித் தங்கின்மற்று எவனோ?'
எனமொழிந் தனனே ஒருவன்; அவற்கண்டு,
இறைஞ்சிய முகத்தேம் புறம்சேர்பு பொருந்தி,
    


15


    


'இவைநுமக்கு உரிய அல்ல; இழிந்த
கொழுமீன் வல்சி' என்றனம்; இழுமென
'நெடுங்கொடி நுடங்கும் நாவாய் தோன்றுவ
காணாமோ?' எனக் காலின் சிதையா,
நில்லாது பெயர்ந்த பல்லோர் ருள்ளும்
    


20


    


என்னே குறித்த நோக்கமொடு 'நன்னுதால்!
ஒழிகோ யான்?' என அழிதகக் கூறி,
யான் 'பெயர்க' என்ன நோக்கித் தான்தன்
நெடுந்தேர்க் கொடிஞ்சி பற்றி,
நின்றோன் போலும் இன்றும்என் கட்கே!
    


25


111
    


உள் ஆங்கு உவத்தல் செல்லார், கறுத்தோர்
எள்ளல் நெஞ்சத்து ஏஎச்சொல் நாணி
வருவர் - வாழி, தோழி!- அரச
யானை கொண்ட துகிற்கொடி போல,
அலந்தலை ஞெமையத்து வலந்த சிலம்பி
    


5


    


ஓடைக் குன்றத்துக் கோடையொடு துயல்வர
மழைஎன மருண்ட மம்மர் பலஉடன்
ஓய்களிறு எடுத்த நோயுடை நெடுங்கை
தொகுசொற் கோடியர் தூம்பின் உயிர்க்கும்
அத்தக் கேழல் அட்ட நற்கோள்
    


10


    


செந்நாய் ஏற்றைக் கம்மென ஈர்ப்பக்,
குருதி ஆரும் எருவைச் செஞ்செவி,
மண்டுஅமர் அழுவத்து எல்லிக் கொண்ட
புண்தேர் விளக்கின், தோன்றும்
விண்தோய் பிறங்கல் மலைஇறந் தோரோ!
    


15


112
    


கூனல் எண்கின் குறுநடைத் தொழுதி
சிதலை செய்த செந்நிலைப் புற்றின்
மண்புனை நெடுங்கோடு உடைய வாங்கி,
இரைநசைப் பரிக்கும் அரைநாட் கங்குல்
ஈன்றுஅணி வயவுப்பிணப் பசித்தென மறப்புலி
    


5


    


ஒளிறுஏந்து மருப்பின் களிறுஅட்டுக் குழுமும்
பனிஇருஞ் சோலை எமியம் என்னாய்
தீங்குசெய் தனையே, ஈங்குவந் தோயே;
நாள்இடைப் படின், என் தோழி வாழாள்;
தோளிடை முயக்கம் நீயும் வெய்யை;
    


10


    


கழியக் காதலர் ஆயினும், சான்றோர்
பழியொடு வரூஉம் இன்பம் வெஃகார்
வரையின் எவனோ?- வான்தோய் வெற்ப!-
கணக்கலை இகுக்கும் கறிஇவர் சிலம்பின்
மணப்புஅருங் காமம் புணர்ந்தமை அறியார்,
    


15


    


தொன்றுஇயல் மரபின் மன்றல் அயரப்
பெண்கோள் ஒழுக்கம் கண்கொள் நோக்கி,
நொதுமல் விருந்தினம் போல, இவள்
புதுநாண் ஒடுக்கமும் காண்குவம், யாமே!
    


19


113
    


நன்றுஅல் காலையும் நட்பின் கோடார்,
சென்று வழிப்படூஉம் திரிபுஇல் சூழ்ச்சியிற்,
புன்தலை மடப்பிடி அகவுநர் பெருமகன்
அமர்வீசு வண்மகிழ் அஃதைப் போற்றிக்,
காப்புக் கைந்நிறுத்த பல்வேற் கோசர்
    


5


    


இளங்கள் கமழும் நெய்தல்அம் செறுவின்
வளம்கெழு நன்னாடு அன்னஎன் தோள்மணந்து,
அழுங்கன் மூதூர் அலர்எடுத்து அரற்ற,
நல்காது துறந்த காதலர், 'என்றும்
கல்பொரூஉ மெலியாப் பாடின் நோன்அடியன்
    


10


    


அல்கு வன்சுரைப் பெய்த வல்சியர்
இகந்தன ஆயினும், இடம்பார்த்துப் பகைவர்
ஓம்பினர் உறையும் கூழ்கெழு குறும்பிற்
குவைஇமில் விடைய வேற்றுஆ ஒய்யும்
கனைஇருஞ் சுருணைக் கனிகாழ் நெடுவேல்
    


15


    


விழவுஅயர்ந் தன்ன கொழும்பல் திற்றி
எழாஅப் பாணன் நன்னாட்டு உம்பர்,
நெறிசெல் வம்பலர்க் கொன்ற தெவ்வர்
எறிபடை கழீஇய சேயரிச் சின்னீர்
அறுதுறை அயிர்மணற் படுகரைப் போகிச்,
    


20


    


சேயர்' என்றலின், சிறுமை உற்றஎன்
கையறு நெஞ்சத்து எவ்வம் நீங்க,
அழாஅம் உறைதலும் உரியம் - பராரை
அலங்கல் அம்சினைக் குடம்பை புல்லெனப்
புலம்பெயர் மருங்கிற் புள்எழுந் தாங்கு,
    


25


    


மெய்இவண் ஒழியப் போகி, அவர்
செய்வினை மருங்கிற் செலீஇயர், என் உயிரே!
    


27


114
    


கேளாய், எல்ல! தோழி! வேலன்
வெறிஅயர் களத்துச் சிறுபல தாஅய
விரவுவீ உறைத்த ஈர்நறும் புறவின்,
உரவுக்கதிர் மழுங்கிய கல்சேர் ஞாயிறு,
அரவுநுங்கு மதியின், ஐயென மறையும்
    


5


    


சிறுபுன் மாலையும் உள்ளார், அவர்என
நம்புலந்து உறையும் எவ்வம், நீங்க
நூல்அறி வலவ! கடவுமதி, உவக்காண்
நெடுங்கொடி நுடங்கும் வான்தோய் புரிசை,
யாமம் கொள்பவர் நாட்டிய நளிசுடர்
    


10


    


வானக மீனின் விளங்கித் தோன்றும்,
அருங்கடிக் காப்பின், அஞ்சுவரு மூதூர்த்
திருநகர் அடங்கிய மாசுஇல் கற்பின்,
அரிமதர் மழைக்கண், அமைபுரை பணைத்தோள்,
அணங்குசால், அரிவையைக் காண்குவம்-
பொலம்படைக் கலிமாப் பூண்ட தேரே!
    


16


115
    


அழியா விழவின், அஞ்சுவரு மூதூர்ப்
பழிஇலர் ஆயினும், பலர்புறங் கூறும்
அம்பல் ஒழுக்கமும் ஆகியர், வெஞ்சொல்
சேரிஅம் பெண்டிர் எள்ளினும் எள்ளுக;
நுண்பூண் எருமை குடநாட் டன்னஎன்
    


5


    


ஆய்நலம் தொலையினும் தொலைக; என்றும்
நோய்இல ராக, நம் காதலர் - வாய்வாள்
எவ்வி வீழ்ந்த செருவில் பாணர்
கைதொழு மரபின்முன் பரித்துஇடூஉப் பழிச்சிய
வள்உயிர் வணர்மருப்பு அன்ன, ஒள்இணர்ச்
    


10


    


சுடர்ப்பூங் கொன்றை ஊழுறு விளைநெற்று
அறைமிசைத் தாஅம் அத்த நீளிடைப்,
பிறைமருள் வான்கோட்டு அண்ணல் யானை,
சினம்மிகு முன்பின், வாமான், அஞ்சி
இனம்கொண்டு ஒளிக்கும் அஞ்சுவரு கவலை
    


15


    


நன்னர் ஆய்கவின் தொலையச் சேய்நாட்டு
நம்நீத்து உறையும் பொருட்பிணிக்
கூடா மையின், நீடி யோரே!
    


18


116
    


எரியகைந் தன்ன தாமரை இடைஇடை
அரிந்துகால் குவித்த செந்நெல் வினைஞர்
கட்கொண்டு மறுகும் சாகாடு அளற்றுஉறின்,
ஆய்கடும்பு அடுக்கும் பாய்புனல் ஊர!
பெரிய நாண்இலை மன்ற; பொரிஎனப்
    


5


    


புன்குஅவிழ் அகன்துறைப் பொலிய, ஒள்நுதல்,
நறுமலர்க் காண்வரும் குறும்பல் கூந்தல்
மாழை நோக்கின், காழ்இயன் வனமுலை,
எஃகுடை எழில்நலத்து ஒருத்தியொடு நெருநை
வைகுபுனல் அயர்ந்தனை' என்ப; அதுவே,
    


10


    


பொய்புறம் பொதிந்துயாம் கரப்பவும் கையிகந்து
அலர்ஆ கின்றால் தானே; மலர் தார்,
மையணி யானை, மறப்போர்ச் செழியன்
பொய்யா விழவின் கூடற் பறந்தலை,
உடன்இயைந்து எழுந்த இருபெரு வேந்தர்
    


15


    


கடன்மருள் பெரும்படை கலங்கத் தாக்கி,
இரங்குஇசை முரசம் ஒழியப், பரந்துஅவர்
ஓடுபுறம் கண்ட ஞான்றை,
ஆடுகொள் வியன்களத்து ஆர்ப்பினும் பெரிதே!
    


19


117
    


மௌவலொடு மலர்ந்த மாக்குரல் நொச்சியும்,
அவ்வரி அல்குல் ஆயமும் உள்ளாள்,
ஏதிலன் பொய்ம்மொழி நம்பி, ஏர்வினை
வளம்கெழு திருநகர் புலம்பப் போகி,
வெருவரு கவலை ஆங்கண், அருள்வரக்,
    


5


    


கருங்கால் ஓமை ஏறி, வெண்தலைப்
பருந்து பெடைபயிரும் பாழ்நாட்டு ஆங்கண்,
பொலந்தொடி தெளிர்ப்ப வீசிச், சேவடிச்
சிலம்புநக இயலிச் சென்றஎன் மகட்கே-
சாந்துஉளர் வணர்குரல் வாரி, வகைவகுத்து
    


10


    


யான்போது துணைப்பத், தகரம் மண்ணாள்,
தன்ஓ ரன்ன தகைவெங் காதலன்
வெறிகமழ் பன்மலர் புனையப் பின்னுவிடச்
சிறுபுறம் புதைய நெறிபுதாழ்ந் தனகொல்-
நெடுங்கால் மாஅத்து ஊழுறு வெண்பழம்
    


15


    


கொடுந்தாள் யாமை பார்ப்பொடு கவரும்
பொய்கை சூழ்ந்த, பொய்யா யாணர்,
வாணன் சிறுகுடி வடாஅது
தீம்நீர்க் கான்யாற்று அவிர்அறல் போன்றே? .
    


19


118
    


கறங்குவெள் அருவி பிறங்குமலைக் கவாஅன்,
தேங்கமழ் இணர வேங்கை சூடித்,
தொண்டகப் பறைச்சீர்ப் பெண்டிரொடு விரைஇ,
மறுகில் தூங்கும் சிறுகுடிப் பாக்கத்து,
இயல்முருகு ஒப்பினை, வயநாய் பிற்பட
    


5


    


பகல்வரின் கவ்வை அஞ்சுதும்; இகல்கொள,
இரும்பிடி கன்றொடு விரைஇய கயவாய்ப்,
பெருங்கை யானைக் கோள்பிழைத்து, இரீஇய
அடுபுலி வழங்கும் ஆர்இருள் நடுநாள்
தனியை வருதல் அதனினும் அஞ்சுதும்;
    


10


    


என்ஆ குவள்கொல் தானே? பல்நாள்
புணர்குறி செய்த புலர்குரல் ஏனல்
கிளிகடி பாடலும் ஒழிந்தனள்;
அளியள் தான்,நின் அளி அலது இலளே!
    


14


119
    


'நுதலும், தோளும், திதலை அல்குலும்,
வண்ணமும், வனப்பும், வரியும் வாட
வருந்துவள், இவள்' எனத் திருந்துபு நோக்கி,
'வரைவுநன்று' என்னாது அகலினும், அவர் - வறிது,
ஆறுசெல் மாக்கள் அறுத்த பிரண்டை,
    


5


    


ஏறுபெறு பாம்பின் பைந்துணி கடுப்ப,
நெறியயல் திரங்கும் அத்தம்; வெறிகொள,
உமண்சாத்து இறந்த ஒழிகல் அடுப்பில்,
நோன்சிலை மழவர் ஊன்புழுக்கு அயரும்
சுரன்வழக்கு அற்றது என்னாது, உரஞ்சிறந்து,
    


10


    


நெய்தல் உருவின் ஐதுஇலங்கு அகல்இலைத்,
தொடைஅமை பீலிப் பொலிந்த கடிகை,
மடைஅமை திண்சுரை, மரக்காழ் வேலொடு
தணிஅமர் அழுவம் தம்மொடு துணைப்பத்,
துணிகுவர் கொல்லோ தாமே - துணிகொள
    


15


    


மறப்புலி உழந்த வசிபடு சென்னி
உறுநோய் வருத்தமொடு உணீஇய மண்டிப்
படிமுழம் ஊன்றிய நெடுநல் யானை
கைதோய்த்து உயிர்க்கும் வறுஞ்சுனை,
மைதோய் சிமைய, மலைமுதல் ஆறே!
    


20


120
    


நெடுவேள் மார்பின் ஆரம் போலச்,
செவ்வாய் வானம் தீண்டி மீன் அருந்தும்
பைங்காற் கொக்கினம் நிரைபறை உகப்ப,
எல்லை பைப்பய கழிப்பிக், குடவயின்
கல்சேர்ந் தன்றே, பல்கதிர் ஞாயிறு -
    


5


    


மதர்எழில் மழைக்கண் கலுழ, இவளே
பெருநாண் அணிந்த நறுமென் சாயல்
மாண்நலம் சிதைய ஏங்கி, ஆனாது
அழல்தொடங் கினளே - பெரும;- அதனால்
கழிச்சுறா எறிந்த புண்தாள் அத்திரி
    


10


    


நெடுநீர் இருங்கழி பரிமெலிந்து அசைஇ,
வல்வில் இளையரொடு எல்லிச் செல்லாது
சேர்ந்தனை செலினே சிதைகுவது உண்டோ -
பெண்ணை ஓங்கிய வெண்மணற் படப்பை
அன்றில் அகவும் ஆங்கண்
சிறுகுரல் நெய்தல்எம் பெருங்கழி நாட்டே!
    


16


2. மணிமிடை பவளம்


121
    


நாம்நகை யுடையம் நெஞ்சே!- கடுந்தெறல்
வேனில் நீடிய வானுயர் வழிநாள்,
வறுமை கூரிய மண்நீர்ச் சிறுகுளத்
தொடுகுழி மருங்கில் துவ்வாக் கலங்கல்
கன்றுடை மடப்பிடிக் கயந்தலை மண்ணிச்
    


5


    


சேறுகொண் டாடிய வேறுபடு வயக்களிறு
செங்கோல் வாலிணர் தயங்கத் தீண்டிச்
சொறிபுறம் உரிஞிய நெறியியல் மராஅத்து
அல்குறு வரிநிழல் அசைஇ, நம்மொடு
தான்வரும் என்ப, தடமென் தோளி-
    


10


    


உறுகண மழவர் உருள்கீண் டிட்ட
ஆறுசெல் மாக்கள் சோறுபொதி வெண்குடைக்
கணைவிசைக் கடுவளி எடுத்தலின், துணைசெத்து
வெருளேறு பயிரும் ஆங்கண்,
கருமுக முசுவின் கானத் தானே.
    


15


122
    


நாம்நகை யுடையம் நெஞ்சே!- கடுந்தெறல்
இரும்பிழி மகாஅரிவ் அழுங்கல் மூதூர்
விழவின் றாயினும் துஞ்சா தாகும்:
மல்லல் ஆவணம் மறுகுடன் மடியின்,
வல்லுரைக் கடுஞ்சொல் அன்னை துஞ்சாள்;
பிணிகோள் அருஞ்சிறை அன்னை துஞ்சின்.
    


5


    


துஞ்சாக் கண்ணர் காவலர் கடுகுவர்;
இலங்குவேல் இளையர் துஞ்சின், வைஎயிற்று
வலஞ்சுரித் தோகை ஞாளி மகிழும்;
அரவவாய் ஞமலி மகிழாது மடியின்,
பகலுரு உறழ நிலவுக்கான்று விசும்பின்
    


10


    


அகல்வாய் மண்டிலம் நின்றுவிரி யும்மே;
திங்கள் கல்சேர்வு கனைஇருள் மடியின்,
இல்எலி வல்சி வல்வாய்க் கூகை
கழுதுவழங்கு யாமத்து அழிதகக் குழறும்;
வளைக்கண் சேவல் வாளாது மடியின்,
    


15


    


மனைச்செறி கோழி மாண்குரல் இயம்பும்;
எல்லாம் மடிந்த காலை, ஒருநாள்
நில்லா நெஞ்சத்து அவர்வா ரலரே; அதனால்
அரிபெய் புட்டில் ஆர்ப்பப் பரிசிறந்து,
ஆதி போகிய பாய்பரி நன்மா
    


20


    


நொச்சி வேலித் தித்தன் உறந்தைக்
கல்முதிர் புறங்காட் டன்ன
பல்முட் டின்றால் - தோழி!- நம் களவே.
    


23


123
    


உண்ணா மையின் உயங்கிய மருங்கின்
ஆடாப் படிவத் தான்றோர் போல,
வரைசெறி சிறுநெறி நிரைபுடன் செல்லும்
கான யானை கவினழி குன்றம்
இறந்து, பொருள் தருதலும் ஆற்றாய்: சிறந்த
    


5


    


சில்லைங் கூந்தல் நல்லகம் பொருந்தி
ஒழியின், வறுமை அஞ்சுதி; அழிதகவு
உடைமதி-வாழிய, நெஞ்சே!-நிலவு என
நெய்கனி நெடுவேல் எஃகிலை இமைக்கும்
மழைமருள் பல்தோல் மாவண் சோழர்
    


10


    


கழைமாய் காவிரிக் கடல்மண்டு பெருந்துறை,
இறவொடு வந்து கோதையொடு பெயரும்
பெருங்கடல் ஓதம் போல,
ஒன்றிற் கொள்ளாய், சென்றுதரு பொருட்கே.
    


12


124
    


'நன்கலம் களிற்றொடு நண்ணார் ஏந்தி,
வந்துதிறை கொடுத்து, வணங்கினர், வழிமொழிந்து
'சென்றீக' என்ப ஆயின், வேந்தனும்
நிலம் வகுந்துறாஅ ஈண்டிய தானையொடு
இன்றே புகுதல் வாய்வது; நன்றே,
    


5


    


மாட மாண்நகர்ப் பாடமை சேக்கைத்
துனிதீர் கொள்கைநம் காதலி இனிதுறப்,
பாசறை வருத்தம் வீட, நீயும்-
மின்னுநிமிர்ந் தன்ன பொன்னியற் புனைபடைக்,
கொய்சுவல் புரவிக், கைகவர் வயங்குபரி
    


10


    


வண்பெயற்கு அவிழ்ந்த பைங்கொடி முல்லை
வீகமழ் நெடுவழி ஊதுவண் டிரிய,
காலை எய்தக், கடவு மதி - மாலை
அந்திக் காவலர் அம்பணை இமிழ்இசை
அரமிய வியலகத்து இயம்பும்
நிரைநிலை ஞாயில் நெடுமதில் ஊரே.
    


16


125
    


அரம்போழ் அவ்வளை தோள்நிலை நெகிழ,
நிரம்பா வாழ்க்கை நேர்தல் வேண்டி-
ஈர்ங்காழ் அன்ன அரும்புமுதிர் ஈங்கை
ஆலி யன்ன வால்வீ தாஅய்
வைவால் ஓதி மையணல் ஏய்ப்பத்
    


5


    


தாதுஉறு குவளைப் போதுபணி அவிழப்,
படாஅப் பைங்கண் பாவடிக் கயவாய்க்
கடாஅம் மாறிய யானை போலப்,
பெய்துவறிது ஆகிய பொங்குசெலற் கொண்மூ
மைதோய் விசும்பின் மாதிரத்து உழிதரப்,
    


.10


    


பனிஅடூஉ நின்ற பானாட் கங்குல்
தனியோர் மதுகை தூக்காய், தண்ணென,
முனிய அலைத்தி, முரண்இல் காலை;
கைதொழு மரபின் கடவுள் சான்ற
செய்வினை மருங்கிற் சென்றோர் வல்வரின்
    


15


    


விரியுளைப் பொலிந்த பரியுடை நன்மான்
வெருவரு தானையொடு வேண்டுபுலத்து இறுத்த
பெருவளக் கரிகால் முன்னிலைச் செல்லார்,
சூடா வாகைப் பறந்தலை, ஆடுபெற
ஒன்பது குடையும் நன்பகல் ஒழித்த
பீடில் மன்னர் போல,
ஓடுவை மன்னால் - வாடை!- நீ எமக்கே.
    


22


126
    


நினவாய் செத்து நீபல உள்ளிப்,
பெரும்புன் பைதலை வருந்தல் அன்றியும்,
மலைமிசைத் தொடுத்த மலிந்துசெலல் நீத்தம்
தலைநாள் மாமலர் தண்துறைத் தயங்கக்
கடற்கரை மெலிக்குங் காவிரிப் பேரியாற்று
    


5


    


அறல்வார் நெடுங்கயத்து அருநிலை கலங்க,
மாலிருள் நடுநாட் போகித் தன்னையர்
காலைத் தந்த கணைக்கோட்டு வாளைக்கு,
அவ்வாங்கு உந்தி, அஞ்சொல் பாண்மகள்,
நெடுங்கொடி நுடங்கு நறவுமலி மறுகில்
    


10


    


பழஞ்செந் நெல்லின் முகவை கொள்ளாள்,
கழங்குறழ் முத்தமொடு நன்கலம் பெறூஉம்
பயங்கெழு வைப்பிற் பல்வேல் எவ்வி
நயம்புரி நன்மொழி அடக்கவும் அடங்கான்,
பொன்னிணர் நறுமலர்ப் புன்னை வெஃகித்,
    


15


    


திதியனொடு பொருத அன்னி போல
விளிகுவை கொல்லோ, நீயே - கிளியெனச்
சிறிய மிழற்றுஞ் செவ்வாய்ப், பெரிய
கயலென அமர்த்த உண்கண், புயலெனப்
புறந்தாழ்பு இருளிய பிறங்குகுரல் ஐம்பால்:
மின்னோர் மருங்குல், குறுமகள்
பின்னிலை விடாஅ மடங்கெழு நெஞ்சே!
    


22


127
    


இலங்குவளை நெகிழச் சாஅய், அல்கலும்,
கலங்கஞர் உழந்து, நாம்இவண் ஒழிய
வலம்படு முரசின் சேர லாதன்
முந்நீர் ஓட்டிக் கடம்புஅறுத்து, இமயத்து
முன்னோர் மருள வணங்குவிற் பொறித்து,
    


5


    


நன்னகர் மாந்தை முற்றத்து ஒன்னார்
பணிதிறை தந்த பாடுசால் நன்கலம்
பொன்செய் பாவை வயிரமொடு ஆம்பல்
ஒன்றுவாய் நிறையக் குவைஇ, அன்றவண்
நிலம்தினத் துறந்த நிதியத்து அன்ன,
    


10


    


ஒருநாள் ஒருபகற் பெறினும், வழிநாள்
தங்கலர் - வாழி, தோழி!- செங்கோற்
கருங்கால் மராஅத்து வாஅல் மெல்இணர்ச்
சுரிந்துவணர் பித்தை பொலியச் சூடிக்,
கல்லா மழவர் வில்லிடம் தழீஇ,
    


15


    


வருநர்ப் பார்க்கும் வெருவரு கவலை
மொழிபெயர் தேஎத்தர் ஆயினும்,
பழிதீர் காதலர் சென்ற நாட்டே.
    


18


128
    


மன்றுபா டவிந்து மனைமடிந் தன்றே;
கொன்றோ ரன்ன கொடுமையோ டின்றே
யாமம் கொளவரின் கனைஇக், காமங்
கடலிலும் உரைஇக், கரைபொழி யும்மே
எவன்கொல்- வாழி, தோழி!- மயங்கி
    


5


    


இன்னம் ஆகவும், நன்னர் நெஞ்சம்
என்னொடும் நின்னொடும் சூழாது, கைம்மிக்கு,
இறும்புபட்டு இருளிய இட்டருஞ் சிலம்பிற்
குறுஞ்சுனைக் குவளை வண்டுபடச் சூடிக்,
கான நாடன் வரூஉம், யானைக்
    


10


    


கயிற்றுப்புறத் தன்ன, கன்மிசைச் சிறுநெறி,
மாரி வானந் தலைஇ நீர்வார்பு,
இட்டருங் கண்ண படுகுழி இயவின்,
இருளிடை மிதிப்புழி நோக்கி, அவர்
தளர்அடி தாங்கிய சென்றது, இன்றே?
    


15


129
    


'உள்ளல் வேண்டும் ஒழிந்த பின்' என
நள்ளென் கங்குல் நடுங்குதுணை யாயவர்
நின்மறந்து உறைதல் யாவது? 'புல் மறைந்து
அலங்கல் வான்கழை உதிர்நெல் நோக்கிக்'
கலைபிணை விளிக்கும் கானத்து ஆங்கண்,
    


5


    


கல்சேர்பு இருந்த கதுவாய்க் குரம்பைத்
தாழிமுதற் கலித்த கோழிலைப் பருத்திப்
பொதிவயிற்று இளங்காய் பேடை ஊட்டிப்,
போகில்பிளந் திட்ட பொங்கல் வெண்காழ்
நல்கூர் பெண்டிர் அல்குற் கூட்டும்
    


10


    


கலங்குமுனைச் சீறூர் கைதலை வைப்பக்,
கொழுப்புஆ தின்ற கூர்ம்படை மழவர்,
செருப்புடை அடியர், தெண்சுனை மண்டும்
அருஞ்சுரம் அரிய வல்ல; வார்கோல்
திருந்திழைப் பணைத்தோள் தேன்நாறு கதுப்பின்
    


15


    


குவளை உண்கண், இவளொடு செலற்கு 'என
நெஞ்சுவாய் அவிழ்ந்தனர் காதலர்-
அஞ்சில் ஓதி ஆயிழை!- நமக்கே. .129-18


130
    


அம்ம வாழி, கேளிர்! முன்நின்று
கண்டனிர் ஆயின், கழறலிர் மன்னோ-
நுண்தாது பொதிந்த செங்காற் கொழுமுகை
முண்டகம் கெழீஇய மோட்டுமணல் அடைகரைப்,
பேஎய்த் தலைய பிணர் அரைத் தாழை
    


5


    


எயிறுடை நெடுந்தோடு காப்பப், பலவுடன்
வயிறுடைப் போது வாலிதின் விரீஇப்,
புலவுப்பொருது அழித்த பூநாறு பரப்பின்
இவர்திரை தந்த ஈர்ங்கதிர் முத்தம்
கவர்நடைப் புரவிக் கால்வடுத் தபுக்கும்
    


10


    


நற்றேர் வழுதி கொற்கை முன்துறை
வண்டுவாய் திறந்த வாங்குகழி நெய்தற்
போதுபுறங் கொடுத்த உண்கண்
மாதர் வாண்முகம் மதைஇய நோக்கே.
    


14


130
    


'விசும்புற நிவந்த மாத்தாள் இதணைப்
பசுங்கேழ் மெல்லிலை அருகுநெறித் தன்ன,
வண்டுபடுபு இருளிய, தாழ்இருங் கூந்தல்
சுரும்புஉண விரிந்த பெருந்தண் கோதை
இவளினும் சிறந்தன்று, ஈதல் நமக்கு என
    


5


    


வீளை அம்பின் விழுத்தொடை மழவர்
நாள்ஆ உய்த்த நாமவெஞ் சுரத்து
நடைமெலிந்து ஒழிந்த சேட்படர் கன்றின்
கடைமணி உகுநீர் துடைத்த ஆடவர்
பெயரும் பீடும் எழுதி, அதர்தொறும்,
    


10


    


பீலி சூட்டிய பிறங்குநிலை நடுகல்
வேல்ஊன்று பலகை வேற்றுமுனை கடுக்கும்
வெருவரு தகுந கானம் 'நம்மொடு
வருக' என்னுதி ஆயின்,
வாரேன்; நெஞ்சம்! வாய்க்கநின் வினையே.
    


15


132
    


ஏனலும் இறங்குகுரல் இறுத்தன; நோய்மலிந்து,
ஆய்கவின் தொலைந்த இவள் நுதலும்; நோக்கி
ஏதில மொழியும் இவ்வூரும்; ஆகலின்,
களிற்றுமுகந் திறந்த கவுளுடைப் பகழி,
வால்நிணப் புகவின், கானவர் தங்கை
    


5


    


அம்பணை மென்தோள் ஆயஇதழ் மழைக்கண்
ஒல்கியற் கொடிச்சியை நல்கினை ஆயின்,
கொண்டனை சென்மோ நுண்பூண் மார்ப!
துளிதலைத் தலைஇய சாரல் நளிசுனைக்
கூம்புமுகை அவிழ்த்த குறுஞ்சிறைப் பறவை
    


5


    


வேங்கை விரியிணர் ஊதிக், காந்தள்
தேனுடைக் குவிகுலைத் துஞ்சி, யானை
இருங்கவுட் கடாஅம் கனவும்,
பெருங்கல் வேலி, நும் உறைவின் ஊர்க்கே.
    


14


133
    


'குன்றி அன்ன கண்ண, குருஉமயிர்ப்,
புன்தாள், வெள்ளெலி மோவாய் ஏற்றை
செம்பரல் முரம்பில் சிதர்ந்த பூழி,
நல்நாள் வேங்கைவீ நன்களம் வரிப்பக்,
கார்தலை மணந்த பைம்புதற் புறவின்,
    


5


    


வில்எறி பஞ்சியின் வெண்மழை தவழும்
கொல்லை இதைய குறும்பொறை மருங்கில்,
கரிபரந் தன்ன காயாஞ் செம்மலொடு
எரிபரந் தன்ன இலமலர் விரைஇப்,
பூங்கலுழ் சுமந்த தீம்புனற் கான்யாற்று
    


10


    


வான்கொள் தூவல் வளிதர உண்கும்;
எம்மொடு வருதல் வல்லையோ மற்று?' எனக்
கொன்ஒன்று வினவினர் மன்னே- தோழி!-
இதல்முள் ஒப்பின் முகைமுதிர் வெட்சி
கொல்புனக் குருந்தொடு கல்அறை தாஅம்
    


15


    


மிளைநாட்டு அத்தத்து ஈர்ஞ்சுவற் கலித்த
வரிமரல் கறிக்கும் மடப்பிணைத்
திரிமருப்பு இரலைய காடிறந் தோரே.
    


18


134
    


வானம் வாய்ப்பக் கவினிக் கானம்
கமஞ்சூல் மாமழை கார்பயந்து இறுத்தென;
மணிமருள் பூவை அணிமலர் இடையிடைச்,
செம்புற மூதாய் பரத்தலின், நன்பல
முல்லை வீகழல் தாஅய், வல்லோன்
    


5


    


செய்கை அன்ன செந்நிலப் புறவின்;
வாஅப் பாணி வயங்குதொழிற் கலிமாத்
தாஅத் தாளிணை மெல்ல ஒதுங்க,
இடிமறந்து, ஏமதி- வலவ! குவிமுகை
வாழை வான்பூ ஊழுறுபு உதிர்ந்த
    


10


    


ஒழிகுலை அன்ன திரிமருப்பு ஏற்றொடு
கணைக்கால் அம்பிணைக் காமர் புணர்நிலை
கடுமான் தேர்ஒலி கேட்பின்,
நடுநாட் கூட்டம் ஆகலும் உண்டே.
    


14


135
    


திதலை மாமை தளிர்வனப்பு அழுங்கப்,
புதலிவர் பீரின் எதிர்மலர் கடுப்பப்,
பசலை பாய்ந்த நுதலேன் ஆகி,
எழுதெழில் மழைக்கண் கலுழ, நோய் கூர்ந்து,
ஆதி மந்தியின் அறிவுபிறி தாகிப்
    


5


    


பேதுற் றிசினே - காதல்அம் தோழி!
காய்கதிர் திருகலின் கனைந்துகால் கடுகி,
ஆடுதளிர் இருப்பைக் கூடுகுவி வான்பூக்
கோடுகடை கழங்கின், அறைமிசைத் தாஅம்
காடிறந் தனரே, காதலர்; அடுபோர்,
    


10


    


வீயா விழுப்புகழ், விண்தோய் வியன்குடை,
ஈர்-எழு வேளிர் இயந்துஒருங்கு எறிந்த
கழுவுள் காமூர் போலக்
கலங்கின்று மாது, அவர்த் தெளிந்தஎன் நெஞ்சே.
    


14


136
    


மைப்புஅறப் புழுக்கின் நெய்க்கனி வெண்சோறு
வரையா வண்மையொடு புரையோர்ப் பேணிப்,
புள்ளுப் புணர்ந்து இனிய ஆகத் தெள்ஒளி
அம்கண் இருவிசும்பு விளங்கத், திங்கட்
சகடம் மண்டிய துகள்தீர் கூட்டத்துக்,
    


5


    


கடிநகர் புனைந்து, கடவுட் பேணிப்,
படுமண முழவொடு பரூஉப்பணை இமிழ,
வதுவை மண்ணிய மகளிர் விதுப்புற்றுப்,
பூக்கணும் இமையார் நோக்குபு மறைய,
மென்பூ வாகைப் புன்புறக் கவட்டிலை,
    


10


    


பழங்கன்று கறித்த பயம்பமல் அறுகைத்
தழங்குகுரல் வானின் தலைப்பெயற்கு ஈன்ற
மண்ணுமணி அன்ன மாஇதழ்ப் பாவைத்
தண்நறு முகையொடு வெந்நூல் சூட்டித்,
தூஉடைப் பொலிந்து மேவரத் துவன்றி,
    


15


    


மழைபட் டன்ன மணன்மலி பந்தர்,
இழைஅணி சிறப்பின் பெயர்வியர்ப்பு ஆற்றித்
தமர்நமக்கு ஈத்த தலைநாள் இரவின்,
'உவர்நீங்கு கற்பின்எம் உயிர்உடம் படுவி!
முருங்காக் கலிங்கம் முழுவதும் வளைஇப்,
    


20


    


பெரும்புழுக் குற்றநின் பிறைநுதற் பொறிவியர்
உறுவளி ஆற்றச் சிறுவரை திற' என
ஆர்வ நெஞ்சமொடு போர்வை வவ்வலின்,
உறைகழி வாளின் உருவுபெயர்ந்து இமைப்ப,
மறைதிறன் அறியாள் ஆகி, ஒய்யென
    


25


    


நாணினள் இறைஞ்சி யோளே- பேணிப்
பரூஉப்பகை ஆம்பற் குரூஉத்தொடை நீவிச்
சுரும்பிமிர் ஆய்மலர் வேய்ந்த
இரும்பல் கூந்தல் இருள்மறை ஒளித்தே.
    


29


137
    


ஆறுசெல் வம்பலர் சேறுகிளைத்து உண்ட
சிறும்பல் கேணிப் பிடியடி நசைஇச்,
களிறுதொடூஉக் கடக்குங் கான்யாற்று அத்தம்
சென்றுசேர்பு ஒல்லார் ஆயினும், நினக்கே-
வென்றெறி முரசின் விறற்போர்ச் சோழர்
    


5


    


இன்கடுங் கள்ளின் உறந்தை ஆங்கண்,
வருபுனல் நெரிதரும் இகுகரைப் பேரியாற்று
உருவ வெண்மணல் முருகுநாறு தண்பொழிற்
பங்குனி முயக்கம் கழிந்த வழிநாள்
வீஇலை அமன்ற மரம்பயில் இறும்பில்
    


10


    


தீஇல் அடுப்பின் அரங்கம் போலப்,
பெரும்பாழ் கொண்டன்று, நுதலே, தோளும்,
தோளா முத்தின் தெண்கடற் பொருநன்
திண்தேர்ச் செழியன் பொருப்பிற் கவாஅன்
நல்லெழில் நெடுவேய் புரையும்
தொல்கவின் தொலைந்தன: நோகோ யானே.
    


16


138
    


இகுளை! கேட்டிசின் காதலம் தோழி !
குவளை உண்கண் தெண்பனி மல்க,
வறிதியான் வருந்திய செல்லற்கு அன்னை
பிறிதொன்று கடுத்தனள் ஆகி - வேம்பின்
வெறிகொள் பாசிலை நீலமொடு சூடி,
    


5


    


உடலுநர்க் கடந்த கடல்அம் தானைத்,
திருந்துஇலை நெடுவேல் தென்னவன் - பொதியில்
அருஞ்சிமை இழிதரும் ஆர்த்துவரல் அருவியின்
ததும்புசீர் இன்னியங் கறங்கக், கைதொழுது,
உருகெழு சிறப்பின் முருகுமனைத் தரீஇக்,
    


10


    


கடம்பும் களிறும் பாடி, நுடங்குபு
தோடுந் தொடலையும் கைக்கொண்டு, அல்கலும்
தேடினர் ஆதல் நன்றோ?- நீடு
நின்னொடு தெளித்த நன்மலை நாடன்
குறிவரல் அரைநாட் குன்றத்து உச்சி,
    


15


    


நெறிகெட வீழ்ந்த துன்னருங் கூர்இருள்,
திருமணி உமிழ்ந்த நாகம் காந்தட்
கொழுமடற் புதுப்பூ ஊதுந் தும்பி
நன்னிறம் மருளும் அருவிடர்
இன்னா நீள்இடை நினையும்என் நெஞ்சே.
    


20


139
    


துஞ்சுவது போலஇருளி, விண்பக
இமைப்பது போலமின்னி, உறைக்கொண்டு
ஏறுவதுப் போலப் பாடுசிறந்து உரைஇ
நிலம்நெஞ்சு உட்க ஓவாது சிலைத்தாங்கு,
ஆர்தளி பொழிந்த வார்பெயற் கடைநாள்;
    


5


    


ஈன்றுநாள் உலந்த வாலா வெண்மழை
வான்தோய் உயர்வரை ஆடும் வைகறைப்
புதல்ஒளி சிறந்த காண்பின் காலைத்,
தண்நறும் படுநீர் மாந்திப், பதவு அருந்து
வெண்புறக்கு உடைய திரிமருப்பு இரலை;
    


10


    


வார்மணல் ஒருசிறைப் பிடவுஅவிழ் கொழுநிழல்,
காமர் துணையொடு ஏமுற வதிய;
அரக்குநிற உருவின் ஈயல் மூதாய்
பரப்பி யவைபோற் பாஅய்ப், பலவுடன்
நீர்வார் மருங்கின் ஈர்அணி திகழ;
    


15


    


இன்னும் வாரார் ஆயின்- நன்னுதல்!
யாதுகொல் மற்றுவர் நிலையே? காதலர்
கருவிக் கார்இடி இரீஇய
பருவம் அன்று, அவர்: 'வருதும்' என்றதுவே.
    


19


140
    


பெருங்கடல் வேட்டத்துச் சிறுகுடிப் பரதவர்
இருங்கழி செறுவின் உழாஅது செய்த
வெண்கல் உப்பின் கொள்ளை சாற்றி,
என்றூழ் விடர குன்றம் போகும்
கதழ்கோல் உமணர் காதல் மடமகள்
    


5


    


சில்கோல் எல்வளை தெளிர்ப்ப வீசி
'நெல்லின் நேரே வெண்கல் உப்பு' எனச்
சேரி விலைமாறு கூறலின், மனைய
விளியறி ஞமலி குரைப்ப, வெரீஇய
மதர்கயல் மலைப்பின் அன்னகண் எனக்கு,
    


10


    


இதைமுயல் புனவன் புகைநிழல் கடுக்கும்
மாமூ தள்ளல் அழுந்திய சாகாட்டு
எவ்வந் தீர வாங்குந் தந்தை
கைபூண் பகட்டின் வருந்தி
வெய்ய உயிர்க்கும் நோயா கின்றே.
    


15


141
    


அம்ம வாழி, தோழி ! கைம்மிகக்
கனவுங் கங்குல்தோ றினிய: நனவும்
புனைவினை நல்இல் புள்ளும் பாங்கின!
நெஞ்சும் நனிபுகன்று உறையும்; எஞ்சாது
உலகுதொழில் உலந்து, நாஞ்சில் துஞ்சி
    


5


    


மழைகால் நீங்கிய மாக விசும்பில்
குறுமுயல் மறுநிறம் கிளர, மதி நிறைந்து,
அறுமீன் சேறும் அகல்இருள் நடுநாள்:
மறுகுவிளக் குறுத்து, மாலை தூக்கிப்,
பழவிறல் மூதூர்ப் பலருடன் துவன்றிய
    


10


    


விழவுஉடன் அயர, வருகதில் அம்ம!
துவரப் புலர்ந்து தூமலர் கஞலித்,
தகரம் நாறுந் தண்நறுங் கதுப்பின்
புதுமண மகடூஉ அயினிய கடிநகர்ப்
பல்கோட்டு அடுப்பில் பால்உலை இரீஇ
    


15


    


கூழைக் கூந்தற் குறுந்தொடி மகளிர்
பெருஞ்செய் நெல்லின் வாங்குகதிர் முறித்துப்
பாசவல் இடிக்கும் இருங்காழ் உலக்கைக்
கடிதுஇடி வெரீஇய கமஞ்சூல் வெண்குருகு
தீங்குலை வாழை ஓங்குமடல் இராது:
    


20


    


நெடுங்கால் மாஅத்துக் குறும்பறை பயிற்றுஞ்
செல்குடி நிறுத்த பெரும்பெயர்க் கரிகால்
வெல்போர்ச் சோழன் இடையாற்று அன்ன
நல்லிசை வெறுக்கை தருமார், பல்பொறிப்
புலிக்கேழ் உற்ற பூவிடைப் பெருஞ்சினை
    


25


    


நரந்த நறும்பூ நாள்மலர் உதிரக்,
கலைபாய்ந்து உகளும், கல்சேர் வேங்கைத்,
தேம்கமழ் நெடுவரைப் பிறங்கிய
வேங்கட வைப்பிற் சுரன்இறந் தோரே.
    


29


142
    


இலமலர் அன்ன அம்செந் நாவிற்
புலம்மீக் கூறும் புரையோர் ஏத்தப்,
பலர்மேந் தோன்றிய கவிகை வள்ளல்
நிறையருந் தானை வெல்போர் மாந்தரம்-
பொறையன் கடுங்கோப் பாடிச் சென்ற
    


5


    


குறையோர் கொள்கலம் போல, நன்றும்
உவஇனி - வாழிய, நெஞ்சே!- காதலி
முறையின் வழா அது ஆற்றிப் பெற்ற
கறையடி யானை நன்னன் பாழி,
ஊட்டரு மரபின் அஞ்சு வரு பேய்எக்
    


10


    


கூட்டெதிர் கொண்ட வாய்மொழி மிஞிலி
புள்ளிற்கு ஏமம் ஆகிய பெரும்பெயர்
வெள்ளத் தானை அதிகற் கொன்றுஉவந்து
ஒள்வாள் அமலை ஞாட்பிற்,
பலர் அறி வுறுதல் அஞ்சிப், பைப்பய,
    


15


    


நீர்த்திரள் கடுக்கும் மாசில் வெள்ளிச்
சூர்ப்புறு கோல்வளை செறித்த முன்கைக்
குறை அறல் அன்ன இரும்பல் கூந்தல்,
இடனில் சிறுபுறத்து இழையொடு துயல்வரக்,
கடல்மீன் துஞ்சும் நள்ளென் யாமத்து.
    


20


    


உருவுகிளர் ஏர்வினைப் பொலிந்த பாவை
இயல்கற் றன்ன ஒதுக்கினள் வந்து,
பெயல் அலைக் கலங்கிய மலைப்பூங் கோதை
இயல்எறி பொன்னின் கொங்குசோர்பு உறைப்பத்
தொடிக்கண் வடுக்கொள - முயங்கினள்:
வடிப்புறு நரம்பின் தீவிய மொழிந்தே.
    


26


143
    


செய்வினைப் பிரிதல் எண்ணிக், கைம்மிகக்
காடுகவின் ஒழியக் கடுங்கதிர் தெறுதலின்,
நீடுசினை வறிய வாக, ஒல்லென
வாடுபல் அகலிலை கோடைக்கு ஒய்யும்
தேக்கு அமல் அடுக்கத்து ஆங்கண் மேக்கெழுபு
    


5


    


முளிஅரிற் பிறந்த வளிவளர் கூர்எரிச்
சுடர்நிமிர் நெடுங்கொடி விடர்முகை முழங்கும்
'வெம்மலை அருஞ்சுரம் நீந்தி - ஐய!
சேறும்' என்ற சிறுசொற்கு... இவட்கே,
வசைஇல் வெம்போர் வானவன் மறவன்
    


10


    


நசையின் வாழ்நர்க்கு நன்கலஞ் சுரக்கும்,
பொய்யா வாய்வாள், புனைகழல் பிட்டன்
மைதவழ் உயர்சிமைக் குதிரைக் கவாஅன்
அகல்அறை நெடுஞ்சுனை, துவலையின் மலர்ந்த
தண்கமழ் நீலம் போலக்,
கண்பனி கலுழ்ந்தன; நோகோ யானே.
    


16


144
    


"வருதும்" என்ற நாளும் பொய்த்தன;
அரியேர் உண்கண் நீரும் நில்லா;
தண்கார்க்கு ஈன்ற பைங்கொடி முல்லை
வைவாய் வான்முகை அவிழ்ந்த கோதை
பெய்வனப்பு இழந்த கதுப்பும் உள்ளார்,
    


5


    


அருள்கண் மாறலோ மாறுக- அந்தில்
அறன்அஞ் சலரே!- ஆயிழை! நமர்' எனச்
சிறிய சொல்லிப் பெரிய புலப்பினும்,
பனிபடு நறுந்தார் குழைய, நம்மொடு,
துனிதீர் முயக்கம் பெற்றோள் போல
    


10


    


உவக்குநள்- வாழிய, நெஞ்சே!- விசும்பின்
ஏறெழுந்து முழங்கினும் மாறெழுந்து சிலைக்கும்
கடாஅ யானை கொட்கும் பாசறைப்,
பார்வேட்டு எழுந்த மள்ளர் கையதை
கூர்வாட் குவிமுகஞ் சிதைய நூறி
    


15


    


மானடி மருங்கில் பெயர்த்த குருதி
வான மீனின் வயின்வயின் இமைப்ப,
அமரோர்த்து, அட்ட செல்வம்
தமர்விரைந்து உரைப்பக் கேட்கும் ஞான்றே.
    


19


145
    


வேர்முழுது உலறி நின்ற புழற்கால்,
தேர்மணி இசையின் சிள்வீடு ஆர்க்கும்,
வற்றல் மரத்த பொன்தலை ஓதி
வெயிற்கவின் இழந்த வைப்பின் பையுள் கொள,
நுண்ணிதின் நிவக்கும் வெண்ஞெமை வியன்காட்டு
    


5


    


ஆளில் அத்தத்து, அளியள் அவனொடு-
வாள்வரி பொருத புண்கூர் யானை
புகர்சிதை முகத்த குருதி வார,
உயர்சிமை நெடுங்கோட்டு உருமென முழங்கும்
'அருஞ்சுரம் இறந்தனள்' என்ப- பெருஞ்சீர்
    


10


    


அன்னி குறுக்கைப் பறந்தலைத், திதியன்
தொல்நிலை முழுமுதல் துமியப் பண்ணிய
நன்னர் மெல்லிணர்ப் புன்னை போலக்,
கடுநவைப் படீஇயர் மாதோ - களி மயில்
குஞ்சரக் குரல குருகோடு ஆலும்,
    


15


    


துஞ்சா முழவின் துய்த்தியல் வாழ்க்கைக்,
கூழுடைத் தந்தை இடனுடை வரைப்பின்,
ஊழடி ஒதுங்கினும் உயங்கும் ஐம்பாற்
சிறுபல் கூந்தற் போதுபிடித்து அருளாது,
எறிகோல் சிதைய நூறவும், சிறுபுறம்,
    


20


    


'எனக்குஉரித்து' என்னாள், நின்ற என்
அமர்க்கண் அஞ்ஞையை அலைத்த கையே!
    


22


146
    


வலிமிகு முன்பின் அண்ணல் ஏஎறு
பனிமலர்ப் பொய்கைப் பகல்செல மறுகி
மடக்கண் எருமை மாண்நாகு தழீஇ,
படப்பை நண்ணிப், பழனத்து அல்கும்
கலிமகிழ் ஊரன் ஒலிமணி நெடுந்தேர்
    


5


    


ஒள்ளிமழை மகளிர் சேரிப், பல்நாள்
இயங்கல் ஆனாது ஆயின்; வயங்கிழை
யார்கொல் அனியள் தானே- எம்போல்
மாயப் பரத்தன் வாய்மொழி நம்பி
வளிபொரத் துயல்வரும் தளிபொழி மலரின்
    


10


    


கண்பனி ஆகத்து உறைப்பக், கண் பசந்து
ஆயமும் அயலும் மருளத்,
தாயோம்பு ஆய்நலம் வேண்டா தோளோ?
    


13


147
    


ஓங்குமலைச் சிலம்பில் பிடவுடன் மலர்ந்த
வேங்கை வெறித்தழை வேறுவகுத் தன்னை
ஊன்பொதி அவிழாக் கோட்டுகிர்க் குருளை
மூன்றுடன் ஈன்ற முடங்கர் நிழத்த,
துறுகல் விடரளைப் பிணவுபசி கூர்ந்தெனப்,
    


5


    


பொறிகிளர் உழுவைப் போழ்வாய் ஏற்றை
அறுகோட்டு உழைமான் ஆண்குரல் ஓர்க்கும்
நெறிபடு கவலை நிரம்பா நீளிடை,
வெள்ளி வீதியைப் போல நன்றும்
செலவு அயர்ந் திசினால் யானே; பல புலந்து,
    


10


    


உண்ணா உயக்கமொடு உயிர்செலச் சா அய்,
தோளும் தொல்கவின் தொலைய, நாளும்
பிரிந்தோர் பெயர்வுக்கு இரங்கி,
மருந்துபிறிது இன்மையின், இருந்துவினை இலனே!
    


14


148
    


பனைத்திரள் அன்ன பருஏர் எறுழ்த் தடக்கைச்
கொலைச்சினந் தவிரா மதனுடை முன்பின்,
வண்டுபடு கடாஅத்து, உயர்மருப்பு யானை
தண்கமழ் சிலம்பின் மரம்படத் தொலைச்சி:
உறுபுலி உரறக் குத்தி; விறல்கடிந்து,
    


5


    


சிறுதினைப் பெரும்புனம் வவ்வும் நாட!
கடும்பரிக் குதிரை ஆஅய் எயினன்
நெடுந்தேர் மிஞிலியொடு பொருது, களம் பட்டெனக்
காணிய செல்லாக் கூகை நாணிக்
கடும்பகல் வழங்கா தாஅங்கு, இடும்பை
    


10


    


பெரிதால் அம்ம இவட்கே: அதனால்
மாலை வருதல் வேண்டும் - சோலை
முளைமேய் பெருங்களிறு வழங்கும்
மலைமுதல் அடுக்கத்த சிறுகல் ஆறே.
    


14


149
    


சிறுபுன் சிதலை சேண்முயன்று எடுத்த;
நெடுஞ்செம் புற்றத்து ஒடுங்கிரை முனையின்,
புல்லரை இருப்பைத் தொள்ளை வான்பூப்,
பெருங்கை எண்கின் இருங்கிளை கவரும்
அத்த நீள்இடைப் போகி, நன்றும்
    


5


    


அரிதுசெய் விழுப்பொருள் எளிதினிற் பெறினும்
வாரேன்- வாழி, என் நெஞ்சே!- சேரலர்
சுள்ளியம் பேரியாற்று வெண்நுரை கலங்க,
யவனர் தந்த வினைமாண் நன்கலம்
பொன்னொடு வந்து கறியொடு பெயரும்
    


10


    


வளம்கெழு முசிறி ஆர்ப்பெழ வளஇ,
அருஞ்சமம் கடந்து படிமம் வவ்விய
நெடுநல் யானை அடுபோர்ச் செழியன்
கொடிநுடங்கு மறுகின் கூடற் குடாஅது,
பல்பொறி மஞ்ஞை வெல்கொடி உயரிய,
    


15


    


ஒடியா விழவின், நெடியோன் குன்றத்து,
வண்டுபட நீடிய குண்டுசுனை நீலத்து
எதிர்மலர்ப் பிணையல் அன்ன இவள்
அரிமதர் மழைக்கண் தெண்பனி கொளவே.
    


19


150
    


பின்னுவிட நெறித்த கூந்தலும், பொன்னென
ஆகத்து அரும்பிய சுணங்கும், வம்புவிடக்
கண்ணுருத்து எழுதரு முலையும் நோக்கி,
'எல்லினை பெரிது' எனப் பன்மாண் கூறிப்
பெருந்தோள் அடைய முயங்கி, நீடு நினைந்து,
    


5


    


அருங்கடிப் படுத்தனள் யாயே; கடுஞ்செலல்
வாட்சுறா வழங்கும் வளைமேய் பெருந்துறைக்,
கனைத்த நெய்தற் கண்போன் மாமலர்
நனைத்த செருந்திப் போதுவாய் அவிழ,
மாலை மணியிதழ் கூம்பக் காலைக்
    


10


    


கள்நாறு காவியொடு தண்ணென் மலருங்
கழியுங், கானலுங் காண்தொறும் பலபுலந்து;
வாரார் கொல்? எனப் பருவரும்-
தார் ஆர் மார்ப! நீ தணந்த ஞான்றே!
    


14


151
    


'தம்நயந்து உறைவோர்த் தாங்கித் தாம்நயந்து
இன்னமர் கேளிரொடு ஏமுறக் கெழீஇ,
நகுதல் ஆற்றார் நல்கூர்ந் தோர்!' என,
மிகுபொருள் நினையும் நெஞ்சமொடு அருள்பிறிது
ஆபமன் - வாழி, தோழி ! கால் விரிபு
    


5


    


உறுவளி எறிதொறும் கலங்கிய பொறிவரிக்
கலைமான் தலையின் முதன்முதற் கவர்த்த
கோடலம் கவட்ட குறுங்கால் உழுஞ்சில்
தாறுசினை விளைந்த நெற்றம், ஆடுமகள்
அரிக்கோற் பறையின், ஐயென ஒலிக்கும்
    


10


    


பதுக்கை ஆய செதுக்கை நீழற்,
கள்ளி முள்ளரைப் பொருந்திச் செல்லுநர்க்கு
உறுவது கூறுஞ், சிறுசெந் நாவின்
மணிஓர்த் தன்ன தெண்குரல்
கணிவாய்ப் பல்லிய காடிறந் தோரே!
    


15


152
    


நெஞ்சுநடுங்கு அரும்படர் தீர வந்து,
குன்றுழை நண்ணிய சீறூர் ஆங்கண்
செலீஇய பெயர்வோள் வணர்சுரி ஐம்பால்-
நுண்கோல் அகவுநர்ப் புரந்த பேரிசைச்
சினங்கெழு தானைத் தித்தன் வெளியன்
    


5


    


இரங்குநீர்ப் பரப்பின் கானலம் பெருந்துறைத்,
தனம்தரு நன்கலம் சிதையத் தாக்கும்
சிறுவெள் இறவின் குப்பை அன்ன
உறுபகை தரூஉம் மொய்ம்மூசு பிண்டன்
முனைமுரண் உடையக் கடந்த வென்வேல்,
    


10


    


இசைநல் ஈகைக் களிறுவீசு வண்மகிழ்ப்
பாரத்துத் தலைவன், ஆர நன்னன்;
ஏழில் நெடுவரைப் பாழிச் சிலம்பிற்
களிமயிற் கலாவத் தன்ன தோளே-
வல்வில் இளையர் பெருமகன்; நள்ளி
    


15


    


சோலை அடுக்கத்துச் சுரும்புஉண விரிந்த
கடவுட் காந்தள் உள்ளும் பலவுடன்
இறும்பூது கஞலிய ஆய்மலர் நாறி-
வல்லினும் வல்லார் ஆயினும் சென்றோர்க்குச்
சாலவிழ் நெடுங்குழி நிறைய வீசும்,
    


20


    


மாஅல் யானை ஆஅய் கானத்துத்
தலையாற்று நிலைஇய சேயுயர் பிறங்கல்
வேயமைக் கண்ணிடை புரைஇச்
சேய ஆயினும், நடுங்குதுயர் தருமே.
    


24


153
    


நோகோ யானே; நோதகும் உள்ளம்;
அம்தீங் கிளவி ஆயமொடு கெழீஇப்,
பந்துவழிப் படர்குவள் ஆயினும், நொந்துநனி
வெம்புமன், அளியள் தானே - இனியே,
வன்க ணாளன் மார்புஉற வளஇ,
    


5


    


இன்சொற் பிணிப்ப நம்பி, நம்கண்
உறுதரு விழுமம் உள்ளாள், ஒய்யெனத்
தெறுகதிர் உலைஇய வேனில் வெங்காட்டு,
உறுவளி ஒலிகழைக் கண்ணுறுபு தீண்டலின்
பொறிபிதிர்பு எடுத்த பொங்கெழு கூர் எரிப்
    


10


    


பைதறு சிமையப் பயம்நீங்கு ஆர்இடை
நல் அடிக்கு அமைந்த அல்ல; மெல்லியல்
வல்லுநள் கொல்லோ தானே- எல்லி
ஓங்குவரை அடுக்கத்து உயர்ந்த சென்னி
மீனொடு பொலிந்த வானின் தோன்றித்
    


15


    


தேம்பாய்ந்து ஆர்க்குந் தெரியிணர்க் கோங்கின்
காலுறக் கழன்ற கள்கமழ் புதுமலர்
கைவிடு சுடரின் தோன்றும்
மைபடு மாமலை விலங்கிய சுரனே?
    


19


154
    


படுமழை பொழிந்த பயமிகு புறவின்
நெடுநீர் அவல பகுவாய்த் தேரை
சிறுபல் இயத்தின் நெடுநெறிக் கறங்கக்
குறும்புதற் பிடவின் நெடுங்கால் அலரி
செந்நில மருங்கின் நுண்அயிர் வரிப்ப,
    


5


    


வெஞ்சின அரவின் பைஅணந் தன்ன
தண்கமழ் கோடல் தாதுபிணி அவிழத்,
திரிமருப்பு இரலை தெள்அறல் பருகிக்
காமர் துணையொடு ஏமுற வதியக்,
காடுகவின் பெற்ற தண்பதப் பெருவழி
    


10


    


ஓடுபரி மெலியாக் கொய்சுவற் புரவித்
தாள்தாழ் தார்மணி தயங்குபு இயம்ப
ஊர்மதி - வலவ! தேரே- சீர்மிகுபு
நம்வயிற் புரிந்த கொள்கை
அம்மா அரிவையைத் துன்னுகம், விரைந்தே.
    


15


155
    


'அறன்கடைப் படாஅ வாழ்க்கையும், என்றும்
பிறன்கடைச் செலாஅச் செல்வமும், இரண்டும்
பொருளின் ஆகும், புனையிழை!' என்றுநம்
இருளேர் ஐம்பால் நீவி யோரே-
நோய்நாம் உழக்குவம் ஆயினும், தாந்தம்
    


5


    


செய்வினை முடிக்க தோழி ! பல்வயின்
பயநிரை சேர்ந்த பாண்நாட்டு ஆங்கண்
நெடுவிளிக் கோவலர் கூவல் தோண்டிய
கொடுவாய்ப் பத்தல் வார்ந்துகு சிறுகுழி,
நீர்காய் வருத்தமொடு சேர்விடம் பெறாது
    


10


    


பெருங்களிறு மிதித்த அடியகத்து, இரும்புலி
ஒதுங்குவன கழிந்த செதும்பல் ஈர்வழி,
செயிர்தீர் நாவின் வயிரியர் பின்றை
மண்ஆர் முழவின் கண்ணகத்து அசைத்த
விரலூன்று வடுவில் தோன்றும்
மரல்வாடு மருங்கின் மலைஇறந் தோரே.
    


16


156
    


முரசுடைச் செல்வர் புரவிச் சூட்டும்
மூட்டுறு கவரி தூக்கி யன்ன
செழுஞ்செய் நெல்லின் சேயரிப் புனிற்றுக் கதிர்
மூதா தின்றல் அஞ்சிக், காவலர்
பாகல் ஆய்கொடிப் பகன்றையொடு பரீஇக்
    


5


    


காஞ்சியின் அகத்துக், கரும்பருத்தி, யாக்கும்
தீம்புனல் ஊர! திறவதாகக்
குவளை உண்கண் இவளும் யானும்
கழனி ஆம்பல் முழுநெறிப் பைந்தழை
காயா ஞாயிற் றாகத், தலைப்பெய,
    


10


    


'பொய்தல் ஆடிப் பொலிக!' என வந்து,
நின்நகாப் பிழைத்த தவறே - பெரும!
கள்ளுங் கண்ணியும் கையுறை யாக
நிலைக்கோட்டு வெள்ளை நாள்செவிக் கிடாஅய்
நிலைத்துறைக் கடவுட்கு உளப்பட ஓச்சித்,
    


15


    


தணிமருங்கு அறியாள், யாய்அழ,
மணிமருள் மேனி பொன்னிறம் கொளலே?
    


17


157
    


அரியற் பெண்டிர் அலகுற் கொண்ட
பகுவாய்ப் பாளைக் குவிமுலை சுரந்த
வரிநிறக் கலுழி ஆர மாந்திச்
செருவேட்டுச், சிலைக்கும் செங்கண் ஆடவர்,
வில்லிட வீழ்ந்தோர் பதுக்கைக் கோங்கின்
    


5


    


எல்லி மலர்ந்த பைங்கொடி அதிரல்
பெரும்புலர் வைகறை அரும்பொடு வாங்கிக்
கான யானை கவளங் கொள்ளும்
அஞ்சுவரு நெறியிடைத் தமியர் சென்மார்
நெஞ்சுண மொழிப மன்னே - தோழி
    


10


    


முனைபுலம் பெயர்த்த புல்லென் மன்றத்துப்
பெயலுற நெகிழ்ந்து, வெயிலுறச் சாஅய்
வினையழி பாவையின் உலறி,
மனைஒழிந் திருத்தல் வல்லு வோர்க்கே!
    


15


158
    


'உருமுரறு கருவிய பெருமழை தலைஇப்
பெயல்ஆன்று அவிந்த தூங்கிருள் நடுநாள்,
மின்னு நிமிர்ந்தன்ன கனங்குழை இமைப்பப்,
பின்னுவிடு நெறியிற் கிளைஇய கூந்தலள்,
வரைஇழி மயிலின் ஒல்குவனள் ஒதுங்கி,
    


5


    


மிடைஊர்பு இழியக்கண்டனென், இவள் என
அலையல் - வாழிவேண்டு அன்னை!- நம் படப்பைச்
சூருடைச் சிலம்பில், சுடர்ப்பூ வேய்ந்து
தாம்வேண்டு உருவின் அணங்குமார் வருமே;
நனவின் வாயே போலத் துஞ்சுநர்க்
    


10


    


கனவாண்டு மருட்டலும் உண்டே: இவள்தான்
சுடரின்று தமியளும் பனிக்கும்: வெருவர
மன்ற மராஅத்த கூகை குழறினும்
நெஞ்சழிந்து அரணஞ் சேரும்: அதன்தலைப்
புலிக்கணத் தன்ன நாய்தொடர் விட்டு,
    


15


    


முருகன் அன்ன சீற்றத்துக் கடுந்திறல்
எந்தையும் இல்லன் ஆக,
அஞ்சுவள் அல்லளோ, இவளிது செயலே!
    


18


159
    


தெண்கழி விளைந்த வெண்கல் உப்பின்
கொள்ளை சாற்றிய கொடுநுக ஒழுகை
உரறுடைச் சுவல பகடுபல பரப்பி
உமண் உயிர்த்து இறந்த ஒழிகல் அடுப்பின்
வடியுறு பகழிக் கொடுவில் ஆடவர்
    


5


    


அணங்குடை நோன்சிலை வணங்க வாங்கிப்
பல்ஆன் நெடுநிரை தழீஇக் கல்லென
அருமுனை அலைத்த பெரும்புகல் வலத்தர்,
கனைகுரற் கடுந்துடிப் பாணி தூங்கி,
உவலைக் கண்ணியர் ஊன்புழுக்கு அயரும்
    


10


    


கவலை, 'காதலர் இறந்தனர்' என, நனி
அவலம் கொள்ளன்மா காதல் அம் தோழி!
விசும்பின் நல்லேறு சிலைக்குஞ் சேட்சிமை
நறும்பூஞ் சாரற் குறும்பொறைக் குணாஅது
வில்கெழு தடக்கை வெல்போர் வானவன்
    


15


    


மிஞிறுமூசு கவுள சிறுகண் யானைத்
தொடியுடைத் தடமறுப்பு ஒடிய நூறிக்
கொடுமுடி காக்குங் குரூஉக்கண் நெடுமதில்
சேண்விளங்கு சிறப்பின் - ஆமூர் எய்தினும்,
ஆண்டமைந்து உறையுநர் அல்லர், நின்
பூண்தாங்கு ஆகம் பொருந்துதன் மறந்தே.
    


21


160
    


ஒடுங்கீர் ஓதி நினக்கும் அற்றே?
நடுங்கின்று, அளித்தென் நிறையில் நெஞ்சம்
அடும்புகொடி சிதைய வாங்கிக் கொடுங்கழிக்
குப்பை வெண்மணற் பக்கம் சேர்த்தி,
நிறைச்சூல் யாமை மறைத்து ஈன்று புதைத்த
    


5


    


கோட்டுவட்டு உருவின் புலவுநாறு முட்டைப்
பார்புஇடன் ஆகும் அளவை, பகுவாய்க்
கணவன் ஓம்பும் கானலஞ் சேர்ப்பன்
முள்ளுறின் சிறத்தல் அஞ்சி, மெல்ல
வாவுஉடை மையின் வள்பிற் காட்டி,
    


10


ஏத்தொழில் நவின்ற எழில்நடைப் புரவி
செழுநீர்த் தண்கழி நீந்தலின், ஆழி
நுதிமுகங் குறைந்த பொதிமுகிழ் நெய்தல்,
பாம்புஉயர் தலையின் சாம்புவன நிவப்ப,
இரவந் தன்றால் திண்தேர்; கரவாது
    


15


    


ஒல்லென ஒலிக்கும் இளையரொடு வல்வாய்
அரவச் சீறூர் காணப்
பகல்வந் தன்றல், பாய்பரி சிறந்தே.
    


18


161
    


வினைவயிற் பிரிதல் யாவது?- 'வணர்சுரி
வடியாப் பித்தை வன்கண், ஆடவர்
அடியமை பகழி ஆர வாங்கி; வம்பலர்ச் செகுத்த அஞ்சுவரு கவலைப்
படுமுடை நசைஇய வாழ்க்கைச் செஞ்செவி
    


5


    


எருவைச் சேவல் ஈண்டுகிளை பயிரும்
வெருவரு கானம் நீந்தி, பொருள் புரிந்து
இறப்ப எண்ணினர்' என்பது சிறப்பக்
கேட்டனள் கொல்லோ தானே? தோழ் தாழ்பு
சுரும்பு உண ஒலிவரும் இரும்பல் கூந்தல்,
    


10


    


அம்மா மேனி, ஆயிழைக் குறுமகள்
சுணங்கு சூழ் ஆகத்து அணங்குஎன உருத்த
நல்வரல் இளமுலை நனைய;
பல்லிதழ் உண்கண் பரந்தன பனியே.
    


14


162
    


கொளக்குறை படாஅக் கோடுவளர் குட்டத்து
அளப்பு அரிது ஆகிய குவைஇருந் தோன்றல,
கடல்கண் டன்ன மாக விசும்பின்
அழற்கொடி அன்ன மின்னுவசிபு நுடங்கக்
கடிதுஇடி உருமொடு கதழுறை சிதறி
    


5


    


விளிவுஇடன் அறியா வான்உமிழ் நடுநாள்
அருங்கடிக் காவலர் இகழ்பதம் நோக்கிப்,
பனிமயங்கு அசைவளி அலைப்பத், தந்தை
நெடுநகர் ஒருசிறை நின்றனென் ஆக;
அறல்என அவிரும் கூந்தல் மலர்என
    


10


    


வாண்முகத்து அலமரும் மாஇதழ் மழைக்கண்,
முகைநிரைத் தன்ன மாவீழ் வெண்பல்;
நகைமாண்டு இலங்கும் நலம்கெழு துவர்வாய்க்,
கோல்அமை விழுத்தொடி விளங்க வீசிக்,
கால்உறு தளிரின் நடுங்கி ஆனாது, .
    


15


    


நோய்அசா வீட முயங்கினன் - வாய்மொழி
நல்லிசை தரூஉம் இரவலர்க்கு உள்ளிய
நசைபிழைப்பு அறியாக் கழல்தொடி அதிகன்
கோள்அறவு அறியாப் பயம்கெழு பலவின்
வேங்கை சேர்ந்த வெற்பகம் பொலிய,
    


20


    


வில்கெழு தானைப் பசும்பூண் பாண்டியன்
களிறணி வெல்கொடி கடுப்பக் காண்வர
ஒளிறுவன இழிதரும் உயர்ந்துதோன்று அருவி
நேர்கொள் நெடுவரை கவா அன்
சூரா மகளிரிற் பெறற்குஅரி யோளே.
    


25


163
    


விண்அதிர்பு தலைஇய விரவுமலர் குழையத்
தண்மழை பொழிந்த தாழ்பெயற் கடைநாள்,
எமியம் ஆகத் துனிஉளம் கூரச்
சென்றோர் உள்ளிச் சில்வளை நெகிழப்
பெருநகை உள்ளமொடு வருநசை நோக்கி
    


5


    


விளியும் எவ்வமொடு 'அளியள்' என்னாது
களிறுஉயிர்த் தன்ன கண்அழி துவலை
முளரி கரியும் முன்பனிப் பானாள்,
குன்றுநெகிழ்பு அன்ன குளிர்கொள் வாடை!
எனக்கே வந்தனை போறி ! புனற்கால்
    


10


    


அயிர்இடு குப்பையின் நெஞ்சு நெகிழ்ந்து அவிழக்,
கொடியோர் சென்ற தேஎத்து, மடியாது
இனையை ஆகிச் செல்மதி;
வினைவிதுப் புறுநர் உள்ளலும் உண்டே!
    


14


164
    


கதிர்கை யாக வாங்கி ஞாயிறு
பைதறத் தெறுதலின் பயங்கரந்து மாறி,
விடுவாய்ப் பட்ட வியன்கண் மாநிலம்
காடுகவின் எதிரக் கனைபெயல் பொழிதலின்
பொறிவரி இனவண்டு ஆர்ப்பப் பலவுடன்
    


5


    


நறுவீ முல்லையொடு தோன்றி தோன்ற'
வெறியேன் றன்றே வீகமழ் கானம்-
'எவன்கொல் மற்று அவர் நிலை?' என மயங்கி,
இகுபனி உறைக்குங் கண்ணொடு இனைபு ஆங்கு
இன்னாது உறைவி தொன்னலம் பெறூஉம்
    


5


    


இதுநற் காலம்; கண்டிசின் - பகைவர்
மதின்முகம் முருக்கிய தொடிசிதை மருப்பின்;
கந்துகால் ஒசிக்கும் யானை;
வெஞ்சின வேந்தன் வினைவிடப் பெறினே!
    


14


165
    


கயந்தலை மடப்பிடி பயம்பில் பட்டெனக்
களிறுவிளிப் படுத்த கம்பலை வெரீஇ,
ஒய்யென எந்த செவ்வாய்க் குழவி
தாதுஎரு மறுகின் மூதூர் ஆங்கண்
எருமை நல் ஆன் பெறுமுலை மாந்தும்
    


5


    


நாடுபல இறந்த நன்ன ராட்டிக்கு
ஆயமும் அணிஇழந்து அழுங்கின்று! தாயும்
'இன்தோள் தாராய், இறீஇயர்என் உயிர்! என,
கண்ணும் நுதலும் நீவித், தண்ணெனத்,
தடவுநிலை நொச்சி வரிநிழல் அசைஇத்,
    


10


    


தாழிக் குவளை வாடுமலர் சூட்டித்,
'தருமணற் கிடந்த பாவைஎன்
அருமக ளே' என முயங்கினள் அழுமே!
    


13


166
    


'நல்மரங் குழீஇய நனைமுதிர் சாடி
பல்நாள் அரித்த கோஒய் உடைப்பின்,
மயங்குமழைத் துவலையின் மறுகுடன் பனிக்கும்
பழம்பல் நெல்லின் வேளூர் வாயில்,
நறுவிரை தெளித்த நாறிணர் மாலைப்,
    


5


    


பொறிவரி இனவண்டு ஊதல கழியும்
உயர்பலி பெறூஉம் உருகெழு தெய்வம்,
புனைஇருங் கதுப்பின் நீகடுத் தோள்வயின்
அனையேன் ஆயின், அணங்குக, என்!' என
மனையோட் தேற்றும் மகிழ்நன் ஆயின்,
    


10


    


யார்கொல்- வாழி, தோழி !- நெருநல்
தார்பூண் களிற்றின் தலைப்புணை தழீஇ,
வதுவை ஈர்அணிப் பொலிந்து, நம்மொடு,
புதுவது வந்த காவிரிக்
கோடுதோய் மலிர்நிறை, ஆடி யோரே?
    


15


167
    


வயங்குமணி பொருத வகையமை வனப்பின்
பசுங்காழ் அல்குல் மாஅயோ ளொடு
வினைவனப்பு எய்திய புனைபூஞ் சேக்கை,
விண்பொரு நெடுநகர்த் தங்கி, இன்றே
இனிதுடன் கழிந்தன்று மன்னே; நாளைப்
    


5


    


பொருந்தாக் கண்ணேம் புலம்வந்து உறுதரச்
சேக்குவம் கொல்லோ, நெஞ்சே! சாத்துஎறிந்து
அதர்கூட் டுண்ணும் அணங்குடைப் பகழிக்
கொடுவில் ஆடவர் படுபகை வெரீஇ
ஊர்எழுந்து உலறிய பீர்எழு முதுபாழ்
    


10


    


முருங்கை மேய்ந்த பெருங்கை யானை
வெரிந்ஓங்கு சிறுபுறம் உரிஞ ஒல்கி
இட்டிகை நெடுஞ்சுவர் விட்டம் வீழ்ந்தென,
மணிப்புறாத் துறந்த மரம்சோர் மாடத்து
எழுதுஅணி கடவுள் போகலின், புல்லென்று
    


15


    


ஒழுகுபலி மறந்த மெழுகாப் புன் திணைப்
பால்நாய் துள்ளிய பறைக்கட் சிற்றில்,
குயில்காழ் சிதைய மண்டி, அயில்வாய்க்
கூர்முகச் சிதலை வேய்ந்த
போர்மடி நல்இறைப் பொதியி லானே!
    


20


168
    


யாமம் நும்மொடு கழிப்பி, நோய்மிக,
பனிவார் கண்ணேம் வைகுதும், இனியே:
ஆன்றல் வேண்டும் வான்தோய் வெற்ப!
பல்ஆன் குன்றில் படுநிழல் சேர்ந்த
நல்ஆன் பரப்பின் குழுமூர் ஆங்கண்-
    


5


    


கொடைக்கடன் ஏன்ற கோடா நெஞ்சின்
உதியன் அட்டில் போல ஒலிஎழுந்து,
அருவி ஆர்க்கும் பெருவரைச் சிலம்பின்
ஈன்றணி இரும்பிடி தழீஇக் களிறு தன்
தூங்குநடைக் குழவி துயில்புறங் காப்ப,
    


10


    


ஒடுங்குஅளை புலம்பப் போகிக், கடுங்கண்
வாள்வரி வயப்புலி நன்முழை உரற,
கானவர் மடிந்த கங்குல்,
மான்அதர்ச் சிறுநெறி வருதல், நீயே?
    


14


169
    


மரம்தலை கரிந்து நிலம்பயம் வாட,
அலங்குகதிர் வேய்ந்த அழல்திகழ் புனந்தலைப்,
புலிதொலைத்து உண்ட பெருங்களிற்று ஒழிஊன்
கலிகெழு மறவர் காழ்க்கோத்து ஒழிந்ததை
ஞெலிகோற் சிறுதீ மாட்டி, ஒலிதிரைக்
    


5


    


கடல்விளை அமிழ்தின் கணஞ்சால் உமணர்
சுனைகொள் தீநீர்ச் சோற்றுஉலைக் கூட்டும்
சுரம்பல கடந்த நம்வயின் படர்ந்து: நனி
பசலை பாய்ந்த மேனியள், நெடிது நினைந்து
செல்கதிர் மழுகிய புலம்புகொள் மாலை
    


10


    


மெல்விரல் சேர்த்திய நுதலள், மல்கிக்
கயலுமிழ் நீரின் கண்பனி வாரப்,
பெருந்தோள் நெகிழ்ந்த செல்லலொடு
வருந்துமால், அளியள் திருந்திழை தானே!
    


14


170
    


கானலும் கழறாது: கழியும் கூறாது:
தேன்இமிர் நறுமலர்ப் புன்னையும் மொழியாது:
ஒருநின் அல்லது பிறிதுயாதும் இலனே:
இருங்கழி மலர்ந்த கண்போல் நெய்தல்
கமழ்இதழ் நாற்றம் அமிழ்துஎன நசைஇத்:
    


5


    


தண்தாது ஊதிய வண்டினம் களிசிறந்து,
பறைஇய தளரும் துறைவனை, நீயே,
சொல்லல் வேண்டுமால் - அலவ! பல்கால்
கைதையம் படுசினை எவ்வமொடு அசாஅம்
கடற்சிறு காக்கை காமர் பெடையொடு
    


10


    


கோட்டுமீன் வழங்கும் வேட்டமடி பரப்பின்
வெள்இறாக் கனவும் நள்ளென் யாமத்து,
'நின்னுறு விழுமம் களைந்தோள்
தன்னுறு விழுமம் நீந்துமோ!' எனவோ!
    


14


171
    


'நுதலும் நுண்பசப்பு இவரும், தோளும்
அகன்மலை இறும்பின் ஆய்ந்துகொண்டு அறுத்த
பணைஎழில் அழிய வாடும்; நாளும்
நினைவல் மாதுஅவர் பண்பு' என்று ஓவாது
இனையல் - வாழி, தோழி ! புணர்வர் -
    


5


    


இலங்குகோல் ஆய்தொடி நெகிழப், பொருள்புரிந்து
அலந்தலை ஞெமையத்து அதர்அடைந் திருந்த
மால்வரைச் சீறூர் மருள்பன் மாக்கள்
கோள்வல் ஏற்றை ஓசை ஓர்மார்,
திருத்திக் கொண்ட அம்பினர், நோன்சிலை
    


10


    


எருத்தத்து இரீஇ, இடந்தொறும் படர்தலின்
கீழ்ப்படு தாரம் உண்ணா, மேற்சினைப்
பழம்போற் சேற்ற தீம்புழல் உணீஇய,
கருங்கோட்டு இருப்பை ஊரும்
பெருங்கை எண்கின் சுரன்இறந் தோரே!
    


15


172
    


வாரணம் உரறும் நீர்திகழ் சிலம்பில்
பிரசமொடு விரைஇய வயங்குவெள் அருவி
இன்இசை இமிழ்இயம் கடுப்ப, இம்மெனக்
கல்முகை விடர்அகம் சிலம்ப, வீழும்
காம்புதலை மணந்த ஓங்குமலைச் சாரல்,
    


5


    


இரும்புவடித் தன்ன கருங்கைக் கானவன்
விரிமலர் மராஅம் பொருந்திக், கோல்தெரிந்து,
வரிநுதல் யானை அருநிறத்து அழுத்தி,
இகல்இடு முன்பின் வெண்கோடு கொண்டுதன்
புல்வேய் குரம்பை புலர ஊன்றி,
    


10


    


முன்றில் நீடிய முழவுஉறழ் பலவின்
பிழிமகிழ் உவகையன், கிளையொடு கலிசிறந்து,
சாந்த ஞெகிழியின் ஊன்புழுக்கு அயரும்
குன்ற நாட! நீ அன்பிலை ஆகுதல்
அறியேன் யான்; அஃது அறிந்தனென் ஆயின்-
    


15


    


அணி இழை, உண்கண், ஆய்இதழ்க் குறுமகள்
மணிஏர் மாண்நலம் சிதையப்,
பொன்னேர் பசலை பாவின்று மன்னே!
    


18


173
    


'அறம் தலைப்பிரியாது ஒழுகலும், சிறந்த
கேளிர் கேடுபல ஊன்றலும், நாளும்
வருந்தா உள்ளமொடு இருந்தோர்க்கு இல்' எனச்
செய்வினை புரிந்த நெஞ்சினர், 'நறுநுதல்
மைஈர் ஓதி ! அரும்படர் உழத்தல்
    


5


    


சிலநாள் தாங்கல் வேண்டும்' என்று, நின்
நல்மாண் எல்வளை திருத்தினர் ஆயின்,
வருவர் - வாழி, தோழி !- பலபுரி
வார்கயிற்று ஒழுகை நோன்சுவற் கொளீஇ,
பகடுதுறை ஏற்றத்து உமண்விளி வெரீஇ,
    


10


    


உழைமான் அம்பிணை இனன்இரிந்து ஓடக்,
காடுகவின் அழிய உறைஇக், கோடை
நின்றுதின விளிந்த அம்புணை, நெடுவேய்க்
கண்விடத் தெறிக்கும் மண்ணா முத்தம்
கழங்குஉறழ் தோன்றல, பழங்குழித் தாஅம்
    


15


    


இன்களி நறவின் இயல்தேர் நன்னன்
விண்பொரு நெடுவரைக் கவாஅன்
பொன்படு மருங்கின் மலைஇறந் தோரே.
    


18


    


'இருபெரு வேந்தர் மாறுகொள் வியன்களத்து,
ஒருபடை கொண்டு, வருபடை பெயர்க்கும்
செல்வம் உடையோர்க்கு நின்றன்று விறல்' எனப்,
பூக்கோள் ஏய தண்ணுமை விலக்கிச்
செல்வேம் ஆதல் அறியாள், முல்லை
    


5


    


நேர்கால் முதுகொடி குழைப்ப, நீர் சொரிந்து,
காலை வானத்துக் கடுங்குரற் கொண்மூ
முழங்குதொறும் கையற்று, ஒடுங்கி, நப் புலந்து,
பழங்கண் கொண்ட பசலை மேனியள்
யாங்குஆ குவள் கொல் தானே - வேங்கை
    


10


    


ஊழுறு நறுவீ கடுப்பக் கேழ்கொள,
ஆகத்து அரும்பிய மாசுஅறு சுணங்கினள்,
நன்மணல் வியலிடை நடந்த
சின்மெல் ஒதுக்கின், மாஅ யோளே?
    


14


174
    


வீங்கு விளிம்பு உரீஇய விசைஅமை நோன்சிலை
வாங்கு தொடை பிழையா வன்கண் ஆடவர்
விடுதொறும் விளிக்கும் செவ்வாய் வாளி
ஆறுசெல் வம்பலர் உயிர்செலப் பெயர்ப்பின்,
பாறுகிளை பயிர்ந்து படுமுடை கவரும்
    


5


    


வெஞ்சுரம் இறந்த காதலர் நெஞ்சுஉணர
அரிய வஞ்சினம் சொல்லியும் பல்மாண்
தெரிவளை முன்கை பற்றியும், 'வினைமுடித்து
வருதும்' என்றனர் அன்றே - தோழி !-
கால்இயல் நெடுந்தேர்க் கைவண் செழியன்
    


10


    


ஆலங் கானத்து அமர்கடந்து உயர்த்த
வேலினும் பல்ஊழ் மின்னி, முரசு என
மாஇரு விசும்பிற் கடிஇடி பயிற்றி,
நேர்கதிர் நிறைத்த நேமியம் செல்வன்
போர்அடங்கு அகலம் பொருந்திய தார்போல்
    


15


    


திருவில் தேஎத்துக் குலைஇ, உருகெழு
மண்பயம் பூப்பப் பாஅய்த்,
தண்பெயல் எழிலி தாழ்ந்த போழ்தே!
    


18


175
    


கடல்கண் டன்ன கண்அகன் பரப்பின்
நிலம்பக வீழ்ந்த வேர்முதிர் கிழங்கின்
கழைகண் டன்ன தூம்புடைத் திரள்கால்,
களிற்றுச்செவி அன்ன பாசடை மருங்கில்,
கழுநிவந் தன்ன கொழுமுகை இடைஇடை
    


5


    


முறுவல் முகத்தின் பன்மலர் தயங்கப்,
பூத்த தாமரைப் புள் இமிழ் பழனத்து,
வேப்புநனை அன்ன நெடுங்கண் நீர்ஞெண்டு
இரைதேர் வெண்குருகு அஞ்சி, அயலது
ஒலித்த பகன்றை இருஞ்சேற்று அள்ளல்
    


10


    


திதலையின் வரிப்ப ஓடி, விரைந்து தன்
நீர்மலி மண்அளைச் செறியும் ஊர!
மனைநகு வயலை மரன்இவர் கொழுங்கொடி
அரிமலர் ஆம்பலொடு ஆர்தழை தைஇ,
விழவுஆடு மகளிரொடு தழூஉ அணிப் பொலிந்து,
    


15


    


மலர்ஏர் உண்கண் மாண்இழை முன்கைக்
குறுந்தொடி துடக்கிய நெடுந்தொடர் விடுத்தது
உடன்றனள் போலும், நின் காதலி?' எம்போல்
புல்லுளைக் குடுமிப் புதல்வற் பயந்து,
நெல்லுடை நெடுநகர் நின்னின்று உறைய,
    


20


    


என்ன கடத்தளோ, மற்றே? தன் முகத்து
எழுதெழில் சிதைய அழுதனள் ஏங்கி,
அடித்தென உருத்த தித்திப் பல்ஊழ்
நொடித்தெனச் சிவந்த மெல்விரல் திருகுபு,
கூர்நுனை மழுகிய எயிற்றள்
ஊர்முழுது நுவலும்நிற் காணிய சென்மே.
    


26


176
    


'தொன்னலம் சிதையச் சாஅய், அல்கலும்
இன்னும் வாரார்: இனி எவன் செய்கு? எனப்,
பெரும்புலம் புறுதல் ஓம்புமதி - சிறுகண்
இரும்பிடித் தடக்கை மான, நெய்அருந்து
ஒருங்குபிணித்து இயன்ற நெறிகொள் ஐம்பால்
    


5


    


தேம்கமழ் வெறிமலர் பெய்ம்மார், காண்பின்
கழைஅமல் சிலம்பின் வழைதலை வாடக்
கதிர்கதம் கற்ற ஏகல் நெறியிடைப்,
பைங்கொடிப் பாகற் செங்கனி நசைஇக்,
கான மஞ்ஞைக் கமஞ்சூல் மாப்பெடை
    


10


    


அயிரியாற்று அடைகரை வயிரின் நரலும்
காடுஇறந்து அகன்றோர் நீடினர் ஆயினும்
வல்லே வருவர் போலும் - வென்வேல்
இலைநிறம் பெயர ஓச்சி, மாற்றோர்
மலைமருள் யானை மண்டுஅமர் ஒழித்த
    


15


    


கழற்கால் பண்ணன் காவிரி வடவயின்
நிழற்கயம் தழீஇய நெடுங்கால் மாவின்
தளிர்ஏர் ஆகம் தகைபெற முகைந்த
அணங்குடை வனமுலைத் தாஅய நின்
சுணங்கிடை வரித்த தொய்யிலை நினைந்தே.
    


20


177
    


வயிரத் தன்ன வைஏந்து மருப்பின்,
வெதிர்வேர் அன்ன பரூஉமயிர்ப் பன்றி
பறைக்கண் அன்ன நிறைச்சுனை பருகி,
நீலத் தன்ன அகல்இலைச் சேம்பின்
பிண்டம் அன்ன கொழுங்கிழங்கு மாந்தி,
    


5


    


பிடிமடிந் தன்ன கல்மிசை ஊழ் இழிபு,
யாறுசேர்ந் தன்ன ஊறுநீர்ப் படாஅர்ப்
பைம்புதல் நளிசினைக் குருகுஇருந் தன்ன,
வண்பிணி அவிழ்ந்த வெண்கூ தாளத்து
அலங்குகுலை அலரி தீண்டித், தாது உக,
    


10


    


பொன்உரை கட்டளை கடுப்பக் காண்வரக்,
கிளைஅமல் சிறுதினை விளைகுரல் மேய்ந்து
கண்இனிது படுக்கும் நன்மலை நாடனொடு
உணர்ந்தனை புணர்ந்த நீயும், நின்தோட்
பணைக்கவின் அழியாது துணைப்புணர்ந்து, என்றும்,
    


15


    


தவல்இல் உலகத்து உறைஇயரோ - தோழி -
எல்லையும் இரவும் என்னாது, கல்லெனக்
கொண்டல் வான்மழை பொழிந்த வைகறைத்
தண்பனி அற்சிரம் தமியோர்க்கு அரிது' எனக்,
கனவிலும் பிரிவு அறியலனே: அதன்தலை
    


20


    


முன்தான் கண்ட ஞான்றினும்
பின்பெரிது அளிக்கும், தன் பண்பினானே.
    


22


178
    


விண்தோய் சிமைய விறல்வரைக் கவாஅன்,
வெண்தேர் ஓடும் கடம்கால் மருங்கில்,
துனைஎரி பரந்த துன்அரும் வியன்காட்டுச்,
சிறுகண் யானை நெடுங்கை நீட்டி
வான்வாய் திறந்தும் வண்புனல் பெறாஅது,
    


5


    


கான்புலந்து கழியும் கண் அகன் பரப்பின்
விடுவாய்ச் செங்கணைக் கொடுவில் ஆடவர்
நல்நிலை பொறித்த கல்நிலை அதர,
அரம்புகொள் பூசல் களையுநர்க் காணாச்
சுரம்செல விரும்பினிர் ஆயின் - இன் நகை,
    


10


    


முருந்துஎனத் திரண்ட முள்எயிற்றுத் துவர்வாய்,
குவளை நாண்மலர் புரையும் உண்கண், இம்
மதிஏர் வாள்நுதல் புலம்ப,
பதிபெயர்ந்து உறைதல் ஒல்லுமோ, நுமக்கே?
    


14


179
    


நகைநனி உடைத்தால் - தோழி ! தகைமிக,
கோதை ஆயமொடு குவவுமணல் ஏறி,
வீததை கானல் வண்டல் அயர,
கதழ்பரித் திண்தேர் கடைஇ வந்து,
தண்கயத்து அமன்ற ஒண்பூங் குவளை
    


5


    


அரும்புஅலைத்து இயற்றிய சுரும்புஆர் கண்ணி
பின்னுப்புறம் தாழக் கொன்னே சூட்டி,
நல்வரல் இளமுலை நோக்கி, நெடிது நினைந்து,
நில்லாது பெயர்ந்தனன், ஒருவன்; அதற்கே
புலவுநாறு இருங்கழி துழைஇப் பலஉடன்
    


10


    


புள்இறை கொண்ட முள்ளுடை நெடுந்தோட்டுத்
தாழை மணந்து ஞாழலொடு கெழீஇப்
படப்பை நின்ற முடத்தாட் புன்னைப்
பொன்நேர் நுண்தாது நோக்கி,
என்னும் நோக்கும், இவ் அழுங்கல் ஊரே.
    


15


180
    


துன்அருங் கானமும் துணிதல் ஆற்றாய்,
பின்நின்று பெயரச் சூழ்ந்தனை ஆயின்,
என்நிலை உரைமோ - நெஞ்சே!- ஒன்னார்
ஓம்பரண் கடந்த வீங்குபெருந் தானை
அடுபோர் மிஞிலி செருவேல் கடைஇ,
    


5


    


முருகுறழ் முன்பொடு பொருதுகளம் சிவப்ப,
ஆஅய் எயினன் வீழ்ந்தென, ஞாயிற்று
ஒண்கதிர் உருப்பம் புதைய ஓராங்கு
வம்பப் புள்ளின் கம்பலைப் பெருந்தோடு
விசும்பிடை தூரஆடி, மொசிந்து உடன்,
    


10


    


பூவிரி அகன்துறைக் கணைவிசைக் கடுநீர்க்
காவிரிப் பேர்யாற்று அயிர்கொண்டு ஈண்டி,
எக்கர் இட்ட குப்பை வெண்மணல்
வைப்பின் யாணர் வளம்கெழு வேந்தர்
ஞாலம் நாறும் நலம்கெழு நல்இசை,
    


15


    


நான்மறை முதுநூல் முக்கட் செல்வன்,
ஆல முற்றம் கவின்பெறத் தைஇய
பொய்கை சூழ்ந்த பொழில்மனை மகளிர்
கைசெய் பாவைத் துறைக்கண் இறுக்கும்
மகர நெற்றி வான்தோய் புரிசைச்
    


20


    


சிகரம் தோன்றாச் சேண்உயர் நல்இல்
புகாஅர் நல்நாட் டதுவே - பகாஅர்
பண்டம் நாறும் வண்டுஅடர் ஐம்பால்,
பணைத்தகைத் தடைஇய காண்புஇன் மென்தோள்,
அணங்குசால், அரிவை இருந்த
மணம்கமழ் மறுகின் மணற்பெருங் குன்றே. .
    


26


181
    


பூங்கண் வேங்கைப் பொன்னிணர் மிலைந்து,
வாங்கமை நோன்சிலை எருத்தத்து இரீஇ,
தீம்பழப் பலவின் சுளைவிளை தேறல்
வீளைஅம்பின் இளையரொடு மாந்தி,
ஓட்டியல் பிழையா வயநாய் பிற்பட,
    


5


    


வேட்டம் போகிய குறவன் காட்ட
குளவித் தண்புதல் குருதியொடு துயல்வர,
முளவுமாத் தொலைச்சும் குன்ற நாடே!
அரவுஎறி உருமோடு ஒன்றிக் கால்வீழ்த்து
உரவுமழை பொழிந்த பானாட் கங்குல்,
    


10


    


தனியை வந்த ஆறுநினைந்து அல்கலும்,
பனியொடுகலுழும் இவள் கண்ணே: அதனால்,
கடும்பகல் வருதல் வேண்டும் - தெய்ய
அதிர்குரல் முதுகலை கறிமுறி முனைஇ,
உயர்சிமை நெடுங்கோட்டு உகள, உக்க
    


15


    


கமழ்இதழ் அலரி தாஅய் வேலன்
வெறிஅயர் வியன்களம் கடுக்கும்
பெருவரை நண்ணிய சார லானே.
    


18


182
    


'குவளை உண்கண் கலுழவும், திருந்திழைத்
திதலை அல்குல் அவ்வரி வாடவும்,
அத்தம்ஆர் அழுவம் நத்துறந்து அருளார்
சென்றுசேண் இடையர் ஆயினும், நன்றும்
நீடலர், என்றி - தோழி !- பாடுஆன்று
    


5


    


பனித்துறைப் பெருங்கடல் இறந்து, நீர் பருகி,
குவவுத்திரை அருந்து கொள்ளைய குடக்குஏர்பு,
வயவுப்பிடி இனத்தின் வயின்வயின் தோன்றி
இருங்கிளைக் கொண்மூ ஒருங்குடன் துவன்றி
காலை வந்தன்றால் காரே - மாலைக்
    


10


    


குளிர்கொள் பிடவின் கூர்முகை அலரி
வண்டுவாய் திறக்கும் தண்டா நாற்றம்
கூதிர்அற் சிரத்து ஊதை தூற்ற,
பனிஅலைக் கலங்கிய நெஞ்சமொடு
வருந்துவம் அல்லமோ, பிரிந்திசினோர் திறத்தே?
    


15


183
    


கடவுட் கற்பொடு குடிக்குவிளக்கு ஆகிய
புதல்வற் பயந்த புகழ்மிகு சிறப்பின்
நன்ன ராட்டிக்கு அன்றியும், எனக்கும்
இனிதுஆ கின்றால், சிறக்க, நின் ஆயுள்!
அருந்தொழில் முடித்த செம்மல் உள்ளமொடு
    


5


    


சுரும்புஇமிர் மலர கானம் பிற்பட
வெண்பிடவு அவிழ்ந்த வீகமழ் புறவில்
குண்டைக் கோட்ட குறுமுள் கள்ளிப்
புன்தலை புதைத்த கொழுங்கொடி முல்லை
ஆர்கழல் புதுப்பூ உயிர்ப்பின் நீக்கித்,
    


10


    


தெள்அறல் பருகிய திரிமருப்பு எழிற்கலை
புள்ளிஅம் பிணையொடு வதியும் ஆங்கண்,
கோடுடைக் கையர், துளர்எறி வினைஞர்,
அரியல் ஆர்கையர், விளைமகிழ் தூங்கச்,
செல்கதிர் மழுகிய உருவ ஞாயிற்றுச்
    


15


    


செக்கர் வானம் சென்ற பொழுதில்,
கற்பால் அருவியின் ஒலிக்கும் நற்றேர்த்
தார்மணி பலஉடன் இயம்ப-
சீர்மிகு குருசில்!- நீ வந்துநின் றதுவே.
    


19


184
    


எல்வளை ஞெகிழச் சாஅய், ஆய்இழை
நல்எழிற் பணைத்தோள் இருங்கவின் அழிய,
பெருங்கை யற்ற நெஞ்சமொடு நத்துறந்து,
இரும்பின் இன்உயிர் உடையோர் போல,
வலித்து வல்லினர், காதலர்: வாடல்
    


5


    


ஒலிகழை நிவந்த நெல்லுடை நெடுவெதிர்
கலிகொள் மள்ளர் வில்விசையின் உடைய,
பைதுஅற வெம்பிய கல்பொரு பரப்பின்
வேனில் அத்தத்து ஆங்கண், வான்உலந்து
அருவி ஆன்ற உயர்சிமை மருங்கில்
    


10


    


பெருவிழா விளக்கம் போலப், பலவுடன்
இலைஇல மலர்ந்த இலவமொடு
நிலையுயர் பிறங்கல் மலைஇறந் தோரே.
    


13


185
    


வானம் வேண்டா வறனில் வாழ்க்கை
நோன்ஞாண் வினைஞர் கோளறிந்து ஈர்க்கும்
மீன்முதிர் இலஞ்சிக் கலித்த தாமரை
நீர்மிசை நிவந்த நெடுந்தாள் அகலிலை
இருங்கயம் துளங்கக், கால்உறு தொறும்
    


5


    


பெருங்களிற்றுச் செவியின் அலைக்கும் ஊரனொடு
எழுந்த கௌவையோ பெரிதே: நட்பே,
கொழுங்கோல் வேழத்துப் புணைதுணை யாகப்
புனல்ஆடு கேண்மை அனைத்தே; அவனே,
ஒண்தொடி மகளிர் பண்டையாழ் பாட,
    


10


    


ஈர்ந்தண் முழவின் எறிகுணில் விதிர்ப்ப,
தண்நறுஞ் சாந்தம் கமழும் தோள்மணந்து,
இன்னும் பிறள்வயி னானே: மனையோள்
எம்மொடு புலக்கும் என்ப, வென்வேல்
மாரி அம்பின், மழைத்தோற் பழையன்
    


15


    


காவிரி வைப்பின் போஒர் அன்ன, என்
செறிவளை உடைத்தலோ இலனே: உரிதினின்
யாம்தன் பகையேம் அல்லேம்; சேர்ந்தோர்
திருநுதல் பசப்ப நீங்கும்
கொழுநனும் சாலும், தன் உடன்உறை பகையே.
    


20


186
    


தோள்புலம்பு அகலத் துஞ்சி, நம்மொடு
நாள்பல நீடிய கரந்துஉறை புணர்ச்சி
நாண் உடைமையின் நீங்கிச், சேய்நாட்டு
அரும்பொருள் வலித்த நெஞ்சமொடு ஏகி,
நம் உயர்வு உள்ளினர் காதலர் - கறுத்தோர் .
    


5


    


தெம்முனை சிதைத்த கடும்பரிப் புரவி,
வார்கழற் பொலிந்த வன்கண் மழவர்
பூந்தொடை விழவின் தலைநாள் அன்ன,
தருமணல் ஞெமிரிய திருநகர் முற்றம்
புலம்புறும் கொல்லோ - தோழி !- சேண்ஓங்கு
    


10


    


அலந்தலை ஞெமையத்து ஆள்இல் ஆங்கண்,
கல்சேர்பு இருந்த சில்குடிப் பாக்கத்து,
எல்விருந்து அயர, ஏமத்து அல்கி,
மனைஉறை கோழி அணல்தாழ்பு அன்ன
கவைஒண் தளிர கருங்கால் யாஅத்து
    


15


    


வேனில் வெற்பின் கானம் காய,
முனைஎழுந்து ஓடிய கெடுநாட்டு ஆர்இடை,
பனைவெளிறு அருந்து பைங்கண் யானை
ஒண்சுடர் முதிரா இளங்கதிர் அமையத்து,
கண்படு பாயல் கைஒடுங்கு அசைநிலை
    


20


    


வாள்வாய்ச் சுறவின் பனித்துறை நீந்தி,
நாள்வேட்டு எழுந்த நயன்இல் பரதவர்
வைகுகடல் அம்பியின் தோன்றும்
மைபடு மாமலை விலங்கிய சுரனே?
    


24


187
    


பெருங்கடல் முகந்த இருங்கிளைக் கொண்மூ!
இருண்டுஉயர் விசும்பின் வலன்ஏர்பு வளைஇப்,
போர்ப்புஉறு முரசின் இரங்கி, முறைபுரிந்து
அறன்நெறி பிழையாத் திறன்அறி மன்னர்
அருஞ்சமத்து எதிர்ந்த பெருஞ்செய் ஆடவர்
    


5


    


கழித்துஎறி வாளின், நளிப்பன விளங்கும்
மின்னுடைக் கருவியை ஆகி, நாளும்
கொன்னே செய்தியோ, அரவம்? பொன்னென
மலர்ந்த வேங்கை மலிதொடர் அடைச்சிப்,
பொலிந்த ஆயமொடு காண்தக இயலித்,
    


10


    


தழலை வாங்கியும், தட்டை ஓப்பியும்,
அழலேர் செயலை அம்தழை அசைஇயும்,
குறமகள் காக்கும் ஏனல்
புறமும் தருதியோ? வாழிய, மழையே!
    


14


188
    


பசும்பழப் பலவின் கானம் வெம்பி,
விசும்புகண் அழிய, வேனில் நீடிக்,
கயம்கண் அற்ற கல்லோங்கு வைப்பின்
நாறுஉயிர் மடப்பிடி தழீஇ, வேறுநாட்டு
விழவுப்படர் மள்ளரின் முழவெடுத்து உயரிக்,
    


5


    


களிறுஅதர்ப் படுத்த கல்லுயர் 'கவாஅன்
வெவ்வரை அத்தம் சுட்டிப்' பையென,
வயல்அம் பிணையல் வார்ந்த கவாஅன்
திதலை அல்குல் குறுமகள் அவனொடு
சென்று பிறள் ஆகிய அளவை, என்றும்
    


10


    


படர்மலி எவ்வமொடு மாதிரம் துழைஇ,
மனைமருண்டு இருந்த என்னினும், நனைமகிழ்
நன்ன ராளர் கூடுகொள் இன்னியம்
தேர்ஊர் தெருவில் ததும்பும்
ஊர்இழந் தன்று, தன் வீழ்வுஉறு பொருளே.
    


15


189
    


திரைஉழந்து அசைஇய நிரைவளை ஆயமொடு
உப்பின் குப்பை ஏறி எற்பட,
வருதிமில் எண்ணும் துறைவனொடு, ஊரே
ஒருதன் கொடுமையின் அலர்பா டும்மே;
அலமரல் மழைக்கண் அமர்ந்து நோக்காள்;
    


5


    


அலையல் - வாழி ! வேண்டு, அன்னை!- உயர்சிமைப்
பொதும்பில், புன்னைச் சினைசேர்பு இருந்த
வம்ப நாரை இரிய, ஒருநாள்,
பொங்குவரல் ஊதையொடு புணரி அலைப்பவும்,
உழைக்கடல் வழங்கலும் உரியன்; அதன்தலை
    


10


    


இருங்கழி புகாஅர் பொருந்தத் தாக்கி
வயச்சுறா எறிந்தென: வலவன் அழிப்ப,
எழிற்பயம் குன்றிய சிறைஅழி தொழில
நிரைமணிப் புரவி விரைநடை தவிர,
இழுமென் கானல் விழுமணல் அசைஇ,
    


15


    


ஆய்ந்த பரியன் வந்து, இவண்
மான்ற மாலைச் சேர்ந்தன்றே இலனே!
    


17


191
    


அத்தப் பாதிரித் துய்த்தலைப் புதுவீ
எரிஇதழ் அலரியொடு இடைப்பட விரைஇ,
வண்தோட்டுத் தொடுத்த வண்டுபடு கண்ணி,
தோல்புதை சிரற்றுஅடிக், கோலுடை உமணர்
ஊர்கண் டன்ன ஆரம் வாங்கி,
    


5


    


அருஞ்சுரம் இவர்ந்த அசைவுஇல் நோன்தாள்
திருந்துபகட்டு இயம்பும் கொடுமணி, புரிந்துஅவர்
மடிவிடு வீளையொடு, கடிதுஎதிர் ஓடி,
ஓமைஅம் பெருங்காட்டு வரூஉம் வம்பலர்க்கு
ஏமம் செப்பும் என்றூழ் நீள்இடை,
    


10


    


அரும்பொருள் நசைஇப், பிரிந்துஉறை வல்லி
சென்று: வினை எண்ணுதி ஆயின், நன்று,
உரைத்திசின் வாழி - என் நெஞ்சே!- நிரைமுகை
முல்லை அருந்தும் மெல்லிய ஆகி,
அறல்என விரிந்த உறல்இன் சாயல்
    


15


    


ஒலிஇருங் கூந்தல் தேறும்' என,
வலிய கூறவும் வல்லையோ, மற்றே?
    


17


192
    


மதிஇருப் பன்ன மாசுஅறு சுடர்நுதல்
பொன்நேர் வண்ணம் கொண்டன்று: அன்னோ?
யாங்குஆ குவள்கொல் தானே? விசும்பின்
எய்யா வரிவில் அன்ன பைந்தார்ச்,
செவ்வாய்ச், சிறுகிளி சிதைய வாங்கி,
    


5


    


பொறைமெலிந் திட்ட புன்புறப் பெருங்குரல்
வளைசிறை வாரணம் கிளையொடு கவர,
ஏனலும் இறங்குபொறை உயிர்த்தன; பானாள்
வந்து அளிக்குவை எனினே மால்வரை
மைபடு விடரகம் துழைஇ, ஒய்யென
    


10


    


அருவிதந்த, அரவுஉமிழ், திருமணி
பெருவரைச் சிறுகுடி மறுகுவிளக் குறுத்தலின்
இரவும் இழந்தனள்: அளியள்- உரவுப்பெயல்
உருமிறை கொண்ட உயர்சிமைப்
பெருமலை நாட - நின் மலர்ந்த மார்பே.
    


15


193
    


கானுயர் மருங்கில் கவலை அல்லது,
வானம் வேண்டா வில்லேர் உழவர்
பெருநாள் வேட்டம், கிளைஎழ வாய்த்த
பொருகளத்து ஒழிந்த குருதிச் செவ்வாய்ப்,
பொறித்த போலும் வால்நிற எருத்தின்:
    


5


    


அணிந்த போலும் செஞ்செவி, எருவை:
குறும்பொறை எழுந்த நெடுந்தாள் யாஅத்து
அருங்கவட்டு உயர்சினைப் பிள்ளை ஊட்ட,
விரைந்துவாய் வழுக்கிய கொழுங்கண் ஊன்தடி
கொல்பசி முதுநரி வல்சி ஆகும்
    


10


    


சுரன்நமக்கு எளிய மன்னே; நல்மனைப்
பன்மாண் தங்கிய சாயல், இன்மொழி,
முருந்தேர் முறுவல், இளையோள்
பெருந்தோள் இன்துயில் கைவிடு கலனே.
    


14


194
    


பேர்உறை தலைஇய பெரும்புலர் வகைறை,
ஏர்இடம் படுத்த இருமறுப் பூழிப்
புறமாறு பெற்ற பூவல் ஈரத்து,
ஊன்கிழித் தன்ன செஞ்சுவல் நெடுஞ்சால்,
வித்திய மருங்கின் விதைபல நாறி,
    


5


    


இரலைநல் மானினம் பரந்தவை போலக்,
கோடுடைத் தலைக்குடை சூடிய வினைஞர்,
கறங்குபறை சீரின் இரங்க வாங்கி,
களைகால் கழீஇய பெரும்புன வரகின்
கவைக்கதிர் இரும்புறம் கதூஉ உண்ட,
    


10


    


குடுமி நெற்றி நெடுமாத் தோகை
காமர் கலவம் பரப்பி, ஏமுறக்
கொல்லை உழவர் கூழ்நிழல் ஒழித்த
வல்லிலைக் குருந்தின் வாங்குசினை இருந்து,
கிளிகடி மகளிரின் விளிபடப் பயிரும்
    


15


    


கார்மன் இதுவால் - தோழி !- 'போர்மிகக்
கொடுஞ்சி நெடுந்தேர் பூண்ட, கடும்பரி,
விரிஉளை, நல்மான் கடைஇ
வருதும்' என்று, அவர் தெளித்த போழ்தே.
    


19


195
    


'அருஞ்சுரம் இறந்தஎன் பெருத்தோட் குறுமகள்
திருந்துவேல் விடலையொடு வரும்' எனத் தாயே
புனைமாண் இஞ்சி பூவல் ஊட்டி,
மனைமணல் அடுத்து, மாலை நாற்றி,
உவந்து, இனிது அயரும் என்ப: யானும்,
    


5


    


மான்பிணை நோக்கின் மடநல் லாளை
ஈன்ற நட்பிற்கு அருளான் ஆயினும்
இன்னகை முறுவல் ஏழையைப் பல்நாள்,
கூந்தல் வாரி: நுசுப்புஇவர்ந்து, ஓம்பிய
நலம்புனை உதவியோ உடையன் மன்னே:
    


10


    


அஃது அறி கிற்பினோ நன்றுமன் தில்ல,
அறுவை தோயும் ஒருபெருங் குடுமி,
சிறுபை நாற்றிய பல்தலைக் கொடுங்கோல்,
ஆகுவது அறியும் முதுவாய், வேல!
கூறுக மாதோ, நின் கழங்கின் திட்பம்;
    


15


    


மாறா வருபனி கலுழும் கங்குலில்,
ஆனாது துயருமெம் கண்இனிது படீஇயர்
எம்மனை முந்துறத் தருமோ?
தன்மனை உய்க்குமோ? யாதவன் குறிப்பே?
    


19


196
    


நெடுங்கொடி நுடங்கும் நறவுமலி பாக்கத்து,
நாள்துறைப் பட்ட மோட்டிரு வராஅல்
துடிக்கண் கொழுங்குறை நொடுத்து, உண்டுஆடி
வேட்டம் மறந்து, துஞ்சும் கொழுநர்க்குப் பாட்டி
ஆம்பல் அகலிலை, அமலைவெஞ் சோறு
    


5


    


தீம்புளிப் பிரம்பின் திரள்கனி பெய்து,
விடியல் வைகறை இடூஉம் ஊர!
தொடுகலம்: குறுக வாரல் - தந்தை
கண்கவின் அழித்ததன் தப்பல், தெறுவர,
ஒன்றுமொழிக் கோசர்க் கொன்று, முரண்போகிய,
    


10


    


கடுந்தேர்த் திதியன் அழுந்தை, கொடுங்குழை
அன்னி மிஞிலியின் இயலும்
நின்நலத் தகுவியை முயங்கிய மார்பே!
    


13


197
    


மாமலர் வண்ணம் இழந்த கண்ணும்,
பூநெகிழ் அணையின் சாஅய தோளும்
நன்னர் மாக்கள் விழைவனர் ஆய்ந்த
தொன்னலம் இழந்த துயரமொடு, என்னதூஉம்
இனையல் - வாழி; தோழி !- முனை எழ
    


5


    


முன்னுவர் ஓட்டிய முரண்மிகு திருவின்,
மறமிகு தானைக், கண்ணன் எழினி
தேமுது குன்றம் இறந்தனர் ஆயினும்,
நீடலர் யாழநின் நிரைவளை நெகிழத்-
தோள்தாழ்வு இருளிய குவைஇருங் கூந்தல்
    


10


    


மடவோள் தழீஇய விறலோன் மார்பில்
புன்தலைப் புதல்வன் ஊர்புஇழிந் தாங்கு,
கடுஞ்சூல் மடப்பிடி தழீஇய வெண்கோட்டு
இனம்சால் வேழம், கன்றுஊர்பு இழிதரப்,
பள்ளி கொள்ளும் பனிச்சுரம் நீந்தி,
    


15


    


ஒள்ளிணர்க் கொன்றை ஓங்குமலை அத்தம்
வினைவலி யுறூஉம் நெஞ்சமொடு
இனையர்ஆகி, நம் பிரிந்திசி னோரே.
    


18


198
    


'கூறுவம் கொல்லோ? கூறலம் கொல்?' எனக்
கரந்த காமம் கைந்நிறுக் கல்லாது,
நயந்துநாம் விட்ட நல்மொழி நம்பி,
அரைநாள் யாமத்து விழுமழை கரந்து,
கார்விரை கமழும் கூந்தல், தூவினை
    


5


    


நுண்நூல் ஆகம் பொருந்தினன், வெற்பின்
இளமழை சூழ்ந்த மடமயில் போல,
வண்டுவழிப் படரத், தண்மலர் மேய்ந்து,
வில்வகுப் புற்ற நல்வாங்கு குடைச்சூல்
அஞ்சிலம்பு ஒடுக்கி அஞ்சினள் வந்து,
    


10


    


துஞ்சுஊர் யாமத்து முயங்கினள், பெயர்வோள்,
ஆன்ற கற்பின் சான்ற பெரியள்,
அம்மா அரிவையோ அல்லள்: தெனாஅது
ஆஅய் நல்நாட்டு அணங்குடைச் சிலம்பிற்,
கவிரம் பெயரிய உருகெழு கவாஅன்,
    


15


    


ஏர்மலர் நிறைசுனை உறையும்
சூர்மகள் மாதோ என்னும்- என் நெஞ்சே!
    


17


199
    


கரைபாய் வெண்திரை கடுப்பப், பலஉடன்,
நிரைகால் ஒற்றலின், கல்சேர்பு உதிரும்
வரைசேர் மராஅத்து ஊர்மலர் பெயல் செத்து,
உயங்கல் யானை நீர்நசைக்கு அலமரச்,
சிலம்பி வலந்த வறுஞ்சினை வற்றல்
    


5


    


அலங்கல் உலவை அரிநிழல் அசைஇத்,
திரங்குமரல் கவ்விய கையறு தொகுநிலை,
அரம்தின் ஊசித் திரள்நுதி அன்ன,
திண்ணிலை எயிற்ற செந்நாய் எடுத்தலின்:
வளிமுனைப் பூளையன் ஒய்யென்று அலறிய
    


10


    


கெடுமான் இனநிரை தரீஇய கலையே
கதிர்மாய் மாலை ஆண்குரல் விளிக்கும்
கடல்போற் கானம் பிற்படப், 'பிறர்போல்
செல்வேம்ஆயின், எம் செலவுநன்று' என்னும்
ஆசை உள்ளம் அசைவின்று துரப்ப,
    


15


    


நீ செலற்கு உரியை - நெஞ்சே!- வேய்போல்
தடையின மன்னும், தண்ணிய, திரண்ட,
பெருந்தோள் அரிவை ஒழியக், குடாஅது,
இரும்பொன் வாகைப் பெருந்துறைச் செருவில்,
பொலம்பூண் நன்னன் பொருதுகளத்து ஒழிய,
    


20


    


வலம்படு கொற்றம் தந்த வாய்வாள்,
களங்காய்க் கண்ணி நார்முடிச் சேரல்
இழந்த நாடு தந்தன்ன
வளம்பெரிது பெறினும், வாரலென் யானே.
    


24


200
    


நிலாவின் இலங்கு மணல்மலி மறுகில்,
புலால்அம் சேரிப், புல்வேய் குரம்பை,
ஊர்என உணராச் சிறுமையொடு, நீர்உடுத்து,
இன்னா உறையுட்டு ஆயினும், இன்பம்
ஒருநாள் உறைந்திசி னோர்க்கும், வழிநாள்,
    


5


    


தம்பதி மறக்கும் பண்பின் எம்பதி
வந்தனை சென்மோ - வளைமேய் பரப்ப!-
பொம்மற் படுதிரை கம்மென உடைதரும்
மரன்ஓங்கு ஒருசிறை பல பாராட்டி,
எல்லை எம்மொடு கழிப்பி, எல்உற,
    


10


    


நல்தேர் பூட்டலும் உரியீர்: அற்றன்று,
சேந்தனிர் செல்குவிர் ஆயின், யாமும்
எம்வரை அளவையின் பெட்குவம்
நும் ஒப்பதுவோ? உரைத்திசின் எமக்கே.-
    


14


201
    


அம்ம, வாழி - தோழி - பொன்னின்
அவிர்எழில் நுடங்கும் அணிகிளர் ஓடை
வினைநவில் யானை விறற்போர்ப் பாண்டியன்
புகழ்மலி சிறப்பின் கொற்கை முன்துறை,
அவிர்கதிர் முத்தமொடு வலம்புரி சொரிந்து,
    


5


    


தழைஅணிப் பொலிந்த கோடுஏந்து அல்குல்
பழையர் மகளிர் பனித்துறைப் பரவ,
பகலோன் மறைந்த அந்தி ஆர்இடை,
உருகெழு பெருங்கடல் உவவுக் கிளர்ந்தாங்கு,
அலரும் மன்று பட்டன்றே: அன்னையும்
    


10


    


பொருந்தா கண்ணள். வெய்ய உயிர்க்கும்' என்று
எவன் கையற்றனை, இகுளை? சோழர்
வெண்ணெல் வைப்பின் நல்நாடு பெறினும்,
ஆண்டு அமைந்து உறைகுநர் அல்லர்- முனா அது
வான்புகு தலைய குன்றத்து கவாஅன்,
    


15


    


பெருங்கை எண்கின் பேழ்வாய் ஏற்றை
இருள்துணிந் தன்ன குவவுமயிர்க் குருளைத்
தோல்முலைப் பிணவொடு திளைக்கும்
வேனில் நீடிய சுரன் இறந்தோரே.
    


19


202
    


வயங்குவெள் அருவிய குன்றத்துக் கவாஅன்,
கயந்தலை மடப்பிடி இனன் ஏமார்ப்பப்,
புலிப்பகை வென்ற புண்கூர் யானை
கல்லகச் சிலம்பில் கைஎடுத்து உயிர்ப்பின்,
நல்இணர் வேங்கை நறுவீ கொல்லன்
    


5


    


குருகுஊது மிதிஉலைப் பிதிர்வின் பொங்கி,
சிறுபல் மின்மினி போலப், பலஉடன்
மணிநிற இரும்புதல் தாவும் நாட!
யாமே அன்றியும் உளர்கொல் - பானாள்,
உத்தி அரவின் பைத்தலை துமிய
    


10


    


உரஉரும் உட்குவரு நனந்தலைத்,
தவிர்வுஇல் உள்ளமொடு எஃகு துணையாகக்,
கனைஇருள் பரந்த கல்லதர்ச் சிறுநெறி
தேராது வரூஉம் நின்வயின்
ஆர்அஞர் அரும்படர் நீந்து வோரே?
    


15


203
    


'உவக்குநள் ஆயினும், உடலுநள் ஆயினும்,
யாய் அறிந்து உணர்க' என்னார், தீ வாய்
அலர்வினை மேவல் அம்பற் பெண்டிர்,
'இன்னள் இனையள், நின்மகள்' எனப் பல்நாள்
எனக்கு வந்து உரைப்பவும், தனக்குஉரைப்பு அறியேன்,
    


5


    


'நாணுவள் இவள்' என, நனிகரந்து உறையும்
யான்இவ் வறுமனை ஒழிய, தானே,
'அன்னை அறியின், இவணுறை வாழ்க்கை
எனக்கு எளிது ஆகல் இல்' எனக், கழற்கால்
மின்னொளிர் நெடுவேல் இளையோன் முன்னுறப்,
    


10


    


பன்மலை அருஞ்சுரம் போகிய தனக்கு, யான்
அன்னேன் அன்மை நன்வாய் யாக,
மான்அதர் மயங்கிய மலைமுதல் சிறுநெறி
வெய்து இடையுறாஅது எய்தி, முன்னர்ப்
புல்லென் மாமலைப் புலம்புகொள் சீறூர்
    


15


    


செல்விருந்து ஆற்றித், துச்சில் இருத்த,
நுனை குழைத்து அலமரும் நொச்சி
மனைகெழு பெண்டுயான் ஆகுக மன்னே!
    


18


204
    


உலகுடன் நிழற்றிய தொலையா வெண்குடைக்,
கடல்போல் தானைக், கலிமா வழுதி
வென்றுஅமர் உழந்த வியன்பெரும் பாசறைச்
சென்றுவினை முடித்தனம் ஆயின், இன்றே
கார்ப்பெயற்கு எதிரிய காண்தகு புறவில்,
    


5


    


கணங்கொள் வண்டின் அம்சிறைத் தொழுதி
மணங்கமழ் முல்லை மாலை ஆர்ப்ப,
உதுக்காண் வந்தன்று பொழுதே: வல்விரைந்து,
செல்க, பாக! நின் நல்வினை நெடுந்தேர்-
வெண்ணெல் அரிநர் மடிவாய்த் தண்ணுமை
    


10


    


பன்மலர்ப் பொய்கைப் படுபுள் ஓப்பும்
காய்நெல் படப்பை வாணன் சிறுகுடித்
தண்டலை கமழும் கூந்தல,
ஒண்தொடி மடந்தை தோள்இணை பெறவே.
    


14


205
    


'உயிர்கலந்து ஒன்றிய தொன்றுபடு நட்பின்
செயிர்தீர் நெஞ்சமொடு செறிந்தோர் போலத்,
தையல்! நின்வயின் பிரியலம் யாம்' எனப்
பொய்வல் உள்ளமொடு புரிவுஉணக் கூறி,
துணிவில் கொள்கையர் ஆகி, இனியே
    


5


    


நோய்மலி வருத்தமொடு நுதல்பசப் பூர
நாம்அழத் துறந்தனர் ஆயினும், தாமே
வாய்மொழி நிலைஇய சேண்விளங்கு நல்லிசை
வளங்கெழு கோசர் விளங்குபடை நூறி,
நிலங்கொள வெஃகிய பொலம்பூண் கிள்ளி,
    


10


    


பூவிரி நெடுங்கழி நாப்பண், பெரும்பெயர்க்
காவிரிப் படப்பைப் பட்டினத் தன்ன
செழுநகர் நல்விருந்து அயர்மார், ஏமுற
விழுநிதி எளிதினின் எய்துக தில்ல-
மழைகால் அற்சிரத்து மாலிருள் நீக்கி,
    


15


    


நீடுஅமை நிவந்த நிழல்படு சிலம்பில்;
கடாஅ யானைக் கவுள்மருங்கு உதிர
ஆம்ஊர்பு இழிதரு காமர் சென்னி,
புலிஉரி வரியதள் கடுப்பக், கலிசிறந்து,
நாட்பூ வேங்கை நறுமலர் உதிர,
    


20


    


மேக்குஎழு பெருஞ்சினை ஏறிக் கணக்கலை
கூப்பிடூஉ உகளும் குன்றகச் சிறுநெறிக்
கல்பிறங்கு ஆரிடை விலங்கிய
சொல்பெயர் தேஎத்த சுரன் இறந்தோரே.
    


24


206
    


என்னெனப் படுங்கொல்- தோழி !- நல்மகிழ்ப்
பேடிப் பெண்கொண்டு! ஆடுகை கடுப்ப
நகுவரப் பணைத்த திரிமருப்பு எருமை
மயிர்க்கவின் கொண்ட மாத்தோல் இரும்புறம்,
சிறுதொழில் மகாஅர் ஏறிச், சேணோர்க்குத்
    


5


    


துறுகல் மந்தியின் தோன்றும் ஊரன்,
மாரி ஈங்கை மாந்தளிர் அன்ன
அம்மா மேனி, ஆயிழை, மகளிர்
ஆரந் தாங்கிய அலர்முலை ஆகத்து
ஆராக் காதலொடு தாரிடை குழைய,
    


10


    


முழவுமுகம் புலரா விழவுடை வியனகர்
வதுவை மேவலன் ஆகலின், அதுபுலந்து
அடுபோர் வேளிர் வீரை முன்றுறை,
நெடுவெள் உப்பின் நிரம்பாக் குப்பை,
பெரும் பெயற்கு உருகி யா அங்குத்
திருந்திழை நெகிழ்ந்தன, தடமென் தோளே!
    


16


207
    


அணங்குடை முந்நீர் பரந்த செறுவின்
உணங்குதிறம் பெயர்ந்த வெண்கல் அமிழ்தம்
குடபுல மருங்கின் உய்ம்மார், புள்ளோர்த்துப்
படைஅமைத்து எழுந்த பெருஞ்செய் ஆடவர்
நிரைப்பரம் பொறைய நரைப்புற கழுதைக்
    


5


    


குறைக்குளம்பு உதைத்த கற்பிறழ் இயவின்,
வெஞ்சுரம் போழ்ந்த அஞ்சுவரு கவலை,
மிஞிறுஆர் கடாஅம் கரந்துவிடு கவுள,
வெயில்தின வருந்திய, நீடுமருப்பு ஒருத்தல்
பிணரழி பெருங்கை புரண்ட கூவல்
    


10


    


தெண்கண் உவரிக் குறைக்குட முகவை,
அறனிலாளன் தோண்ட, வெய் துயிர்த்துப்,
பிறைநுதல் வியர்ப்ப, உண்டனள் கொல்லோ-
தேம்கலந்து அளைஇய தீம்பால் ஏந்திக்
கூழை உளர்ந்து மொழிமை கூறவும்,
    


15


    


மறுத்த சொல்லள் ஆகி,
வெறுத்த உள்ளமொடு உண்ணா தோளே!
    


17


    


208
    


யாம இரவின் நெடுங்கடை நின்று,
தேமுதிர் சிமையக் குன்றம் பாடும்
நுண்கோல் அகவுநர் வேண்டின், வெண்கோட்டு
அண்ணல் யானை ஈயும் வண்மகிழ்
வெளியன் வேண்மான் ஆஅய் எயினன்,
    


5


    


அளிஇயல் வாழ்க்கைப் பாழிப் பறந்தலை,
இழையணி யானை இயல்தேர் மிஞிலியொடு
நண்பகல் உற்ற செருவில் புண்கூர்ந்து,
ஒள்வாள் மயங்குஅமர் வீழ்ந்தெனப், 'புள்ஒருங்கு
அங்கண் விசும்பின் விளங்கு ஞாயிற்று
    


10


    


ஒண்கதிர் தெறாமை சிறகரிற் கோலி,
நிழல்செய்து உழறல் காணேன், யான் எனப்
படுகளம் காண்டல் செல்லான், சினஞ் சிறந்து,
உருவினை நன்னன், அருளான் கரப்பப்,
பெருவிதுப் புற்ற பல்வேள் மகளிர்
    


15


    


குரூஉப்பூம் பைந்தார் அருக்கிய பூசல்,
வசைவிடக் கடக்கும் வயங்குபெருந் தானை
அகுதை கிளைதந் தாங்கு, மிகுபெயல்
உப்புச்சிறை நில்லா வெள்ளம் போல,
நாணுவரை நில்லாக் காமம் நண்ணி
    


20


    


நல்கினள், வாழியர், வந்தே- ஓரி
பல்பழப் பலவின் பயங்கெழு கொல்லிக்
கார்மலர் கடுப்ப நாறும்,
ஓர்நுண் ஓதி மாஅ யோளே!
    


24


209
    


'தோளும் தொல்கவின் தொலைந்தன; நாளும்
அன்னையும் அருந்துயர் உற்றனள், அலரே,
பொன்னணி நெடுந்தேர்த் தென்னர் கோமான்,
எழுஉறழ் திணிதோள் இயல்தேர்ச் செழியன்,
நேரா எழுவர் அடிப்படக் கடந்த
    


5


    


ஆலங் கானத்து ஆர்ப்பினும் பெரிது என,
ஆழல் வாழி, தோழி !- அவரரே,
மாஅல் யானை மறப்போர்ப் புல்லி
காம்புடை நெடுவரை வேங்கடத்து உம்பர்
அறைஇறந்து அகன்றனர் ஆயினும், நிறைஇறந்து
    


10


    


உள்ளார் ஆதலோ அரிதே - செவ்வேல்
முள்ளூர் மன்னன் கழல்தொடிக் காரி
செல்லா நல்லிசை நிறுத்த வல்வில்
ஓரிக் கொன்று சேரலர்க்கு ஈத்த
செவ்வேர்ப் பலவின் பயங்கெழு கொல்லி,
    


15


    


நிலைபெறு கடவுள் ஆக்கிய,
பலர்புகழ் பாவை அன்னநின் நலனே.
    


17


210
    


குறியிறைக் குரம்பைக் கொலைவெம் பரதவர்
எறியுளி பொருத ஏமுறு பெருமீன்
புண்ணுமிழ் குருதி புலவுக்கடல் மறுப்பட
விசும்பணி வில்லின் போகி, பசும்பிசிர்த்
திரைபயில் அழுவம் உழக்கி, உரனழிந்து,
    


5


    


நிரைதிமில் மருங்கில் படர்தரும் துறைவன்,
பானாள் இரவில்நம், பணைத்தோள் உள்ளி,
தானிவண் வந்த காலை, நம்ஊர்க்
கானலம் பெருந்துறைக் கவின்பா ராட்டி,
ஆனாது புகழ்ந்திசி னோனே; இனித்தன்,
    


10


    


சாயல் மார்பின் பாயல் மாற்றிக்,
'கைதைஅம் படுசினைக் கடுந்தேர் விலங்கச்
செலவுஅரிது என்னும்' என்பது
பலகேட் டனமால் - தோழி !- நாமே
    


14


211
    


கேளாய், எல்ல! தோழி - வாலிய
சுதைவிரிந் தன்ன பல்பூ மராஅம்
பறைகண் டன்ன பாவடி நோன்தாள்
திண்நிலை மருப்பின் வயக்களிறு உரிஞுதொறும்,
தண்மழை ஆலியின் தாஅய், உழவர்
    


5


    


வெண்ணெல் வித்தின் அறைமிசை உணங்கும்
பனிபடு சோலை வேங்கடத்து உம்பர்,
மொழிபெயர் தேஎத்தர் ஆயினும், நல்குவர்-
குழியிடைக் கொண்ட கன்றுடைப் பெருநிரை
பிடிபடு பூசலின் எய்தாது ஒழியக்,
    


10


    


கடுஞ்சின வேந்தன் ஏவலின் எய்தி,
நெடுஞ்சேண் நாட்டில் தலைத்தார்ப் பட்ட
கல்லா எழினி பல்லெறிந்து அழுத்திய
வன்கண் கதவின் வெண்மணி வாயில்,
மத்தி நாட்டிய கல்கெழுப் பனித்துறை,
    


15


    


நீர்ஒலித் தன்ன பேஎர்
அலர்நமக்கு ஒழிய, அழப்பிரிந் தோரே.
    


17


212
    


தாஇல் நன்பொன் தைஇய பாவை
விண்தவழ் இளவெயிற் கொண்டுநின் றன்ன,
மிகுகவின் எய்திய, தொகுகுரல் ஐம்பால்,
கிளைஅரில் நாணற் கிழங்கு மணற்கு ஈன்ற
முளைஓ ரன்ன மின்எயிற்றுத் துவர் வாய்,
    


5


    


நயவன் தைவரும் செவ்வழி நல்யாழ்
இசைஓர்த் தன்ன இன்தீங் கிளவி,
அணங்குசால் அரிவையை நசைஇப், பெருங்களிற்று
இனம்படி நீரின் கலங்கிய பொழுதில்,
பெறலருங் குரையள் என்னாய், வைகலும்,
    


10


    


இன்னா அருஞ்சுரம் நீந்தி, நீயே
என்னை இன்னற் படுத்தனை; மின்னுவசிபு
உரவுக்கார் கடுப்ப மறலி மைந்துற்று,
விரவுமொழிக் கட்டூர் வேண்டுவழிக் கொளீஇ,
படைநிலா இலங்கும் கடல்மருள் தானை
    


15


    


மட்டவிழ் தெரியல் மறப்போர்க் குட்டுவன்
பொருமுரண் பெறாஅது விலங்குசினஞ் சிறந்து,
செருச்செய் முன்பொடு முந்நீர் முற்றி,
ஓங்குதிரைப் பௌவம் நீங்க ஓட்டிய
நீர்மாண் எஃகம் நிறத்துச்சென்று அழுந்தக்
    


20


    


கூர்மதன் அழியரோ- நெஞ்சே!- ஆனாது
எளியள் அல்லோட் கருதி,
விளியா எவ்வம் தலைத் தந்தோயே.
    


23


213
    


வினைநவில் யானை விறற்போர்த் தொண்டையர்
இனமழை தவழும் ஏற்றரு நெடுங்கோட்டு
ஓங்குவெள் அருவி வேங்கடத்து உம்பர்க்,
கொய்குழை அதிரல் வைகுபுலர் அலரி
சுரிஇரும் பித்தை சுரும்புபடச் சூடி,
    


5


    


இகல்முனைத் தரீஇய ஏருடைப் பெருநிரை
நனைமுதிர் நறவின் நாட்பலி கொடுக்கும்
வால்நிணப் புகவின் வடுகர் தேஎத்து,
நிழற்கவின் இழந்த நீர்இல் நீள்இடை
அழலவிர் அருஞ்சுரம் நெடிய என்னாது
    


10


    


அகறல் ஆய்ந்தனர் ஆயினும், பகல்செலப்
பல்கதிர் வாங்கிய படுசுடர் அமையத்துப்
பெருமரம் கொன்ற கால்புகு வியன்புனத்து,
எரிமருள் கதிர திருமணி இமைக்கும்
வெல்போர் வானவன் கொல்லிக் குடவரை
    


15


    


வேய்ஒழுக்கு அன்ன, சாய்இறைப் பணைத்தோள்
பெருங்கவின் சிதைய நீங்கி, ஆன்றோர்
அரும்பெறல் உலகம் அமிழ்தொடு பெறினும்
சென்று, தாம் நீடலோ இலரே: என்றும்
கலம்பெயக் கவிழ்ந்த கழல்தொடித் தடக்கை,
    


20


    


வலம்படு வென்றி வாய்வாள், சோழர்
இலங்குநீர்க் காவிரி இழிபுனல் வரித்த
அறலென நெறிந்த கூந்தல்,
உறலின் சாயலொடு ஒன்றுதல் மறந்தே.
    


24


214
    


அகலிரு விசும்பகம் புதையப் பாஅய்ப்,
பகலுடன் கரந்த, பல்கதிர் வானம்
இருங்களிற்று இனநிரை குளிர்ப்ப வீசிப்,
பெரும்பெயல் அழிதுளி பொழிதல் ஆனாது,
வேந்தனும் வெம்பகை முரணி, ஏந்திலை,
    


5


    


விடுகதிர் நெடுவேல் இமைக்கும் பாசறை,
அடுபுகழ் மேவலொடு கண்படை இலனே;
அமரும் நம்வயி னதுவே; நமர்என
நம்மறிவு தெளிந்த பொம்மல் ஓதி
யாங்குஆ குவள்கொள் தானே -- ஓங்குவிடைப்
    


10


    


படுசுவற் கொண்ட பகுவாய்த் தெள்மணி
ஆபெயர் கோவலர் ஆம்பலொடு அளஇப்,
பையுள் நல்யாழ் செவ்வழி வகுப்ப,
ஆருயிர் அணங்கும் தெள்இசை
மாரி மாலையும் தமியள் கேட்டே?
    


15


215
    


'விலங்குருஞ் சிமையக் குன்றத்து உம்பர்,
வேறுபன் மொழிய தேஎம் முன்னி,
வினைநசைஇப் பரிக்கும் உரன்மிகு நெஞ்சமொடு
புனைமாண் எஃகம் வலவயின் ஏந்தி,
செலல்மாண்பு உற்ற நும்வயின், வல்லே,
    


5


    


வலன்ஆகு! என்றலும் நன்றுமன் தில்ல
கடுத்தது பிழைக்குவது ஆயின், தொடுத்த
கைவிரல் கவ்வும் கல்லாக் காட்சிக்,
கொடுமரம் பிடித்த கோடா வன்கண்,
வடிநவில் அம்பின் ஏவல் ஆடவர்,
    


10


    


ஆளழித்து உயர்த்த அஞ்சுவரு பதுக்கைக்,
கூர்நுதிச் செவ்வாய் எருவைச் சேவல்
படுபிணப் பைந்தலை தொடுவன குழீஇ,
மல்லல் மொசிவிரல் ஒற்றி, மணிகொண்டு,
வல்வாய்ப் பேடைக்குச் சொரியும் ஆங்கண்,
    


15


    


கழிந்தோர்க்கு இரங்கும் நெஞ்சமொடு
ஒழிந்திவண் உறைதல் ஆற்று வோர்க்கே.
    


17


216
    


நாண்கொள் நுண்கோலின் மீன்கொள் பாண்மகள்-
தாளபுனல் அடைகரைப் படுத்த வராஅல்,
நாரரி நறவுண்டு இருந்த தந்தைக்கு,
வஞ்சி விறகின் சுட்டு, வாய் உறுக்கும்
தண்துறை ஊரன் பெண்டிர் எம்மைப்
    


5


    


பெட்டாங்கு மொழிப' என்ப; அவ்வலர்
பட்டனம் ஆயின், இனியெவன் ஆகியர்;
கடலாடு மகளிர் கொய்த ஞாழலும்,
கழனி உழவர் குற்ற குவளையும்,
கடிமிளைப் புறவின் பூத்த முல்லையொடு,
    


10


    


பல்லிளங் கோசர் கண்ணி அயரும்
மல்லல் யாணர்ச் செல்லிக் கோமான்
எறிவிடத்து உலையாச் செறிசுரை வெள்வேல்
ஆதன் எழினி அருநிறத்து அழுத்திய
பெருங்களிற்று எவ்வம் போல
வருந்துப மாதுஅவர் சேரியாம் செலினே! .
    


16


217
    


பெய்துபுலந் திறந்த பொங்கல் வெண்மழை,
எஃகுஉறு பஞ்சித் துய்ப்பட் டன்ன,
துவலை தூவல் கழிய, அகல்வயல்
நீடுகழைக் கரும்பின் கணைக்கால் வான்பூக்
கோடைப் பூளையின் வரடையொடு துயல்வர,
    


5


    


பாசிலை பொதுளிய புதல்தொறும் பகன்றை
நீல்உண் பச்சை நிறமறைத்து அடைச்சிய
'தோலெறி பாண்டிலின் வாலிய மலரக்
கோழிலை அவரைக் கொழுமுகை அவிழ,
ஊழுறு தோன்றி ஒண்பூத் தளைவிட,
    


10


    


புலம்தொறும் குருகினம் நரலக் கல்லென
அகன்றுறை மகளிர் அணிதுறந்து நடுங்க,
அற்சிரம் வந்தன்று; அமைந்தன்று இதுவென,
எப்பொருள் பெறினும், பிரியன்மினோ, எனச்
செப்புவல் வாழியோ, துணையடை யீர்க்கே;
    


15


    


நல்காக் காதலர் நலன்உண்டு துறந்த
பாழ்படு மேனி நோக்கி நோய்பொர,
இணர்இறுபு உடையும் நெஞ்சமொடு, புணர்வு வேட்டு,
எயிறுதீப் பிறப்பத் திருகி
நடுங்குதும் - பிரியின்யாம் கடும்பனி உழந்தே.
    


20


218
    


'கிளைபா ராட்டும் கடுநடை வயக்களிறு
முளைதருபு ஊட்டி, வேண்டுகுளகு அருத்த,
வாள்நிற உருவின் ஒளிறுபு மின்னி,
பரூஉஉறைப் பல்துளி சிதறி, வான் நாவின்று,
பெருவரை நளிர்சிமை அதிர வட்டித்துப்
    


5


    


புயலேறு உறைஇய வியலிருள் நடுநாள்,
விறலிழைப் பொலிந்த காண்பின் சாயல்,
தடைஇத் திரண்டநின் தோள்சேர்பு அல்லதை
படாஅ வாகும், எம் கண் என, நீயும்
இருள்மயங்கு யாமத்து இயவுக்கெட விலங்கி,
    


10


    


வரிவயங்கு இரும்புலி வழங்குநர்ப் பார்க்கும்
பெருமலை விடரகம் வர அரிது; என்னாய்,
வரவெளி தாக எண்ணுதி, அதனால்,
நுண்ணிதின் கூட்டிய படுமாண் ஆரம்
தண்ணிது கமழும்நின் மார்பு, ஒருநாள்
    


15


    


அடைய முயங்கேம் ஆயின், யாமும்
விறலிழை நெகிழச் சாஅய்தும்; அதுவே
அன்னை அறியினும் அறிக! அலர்வாய்
அம்பல் மூதூர் கேட்பினும் கேட்க!
வண்டிறை கொண்ட எரிமருள் தோன்றியொடு.
    


20


    


ஒண்பூ வேங்கை கமழும்
தண்பெருஞ் சாரல் பகல்வந் தீமே!
    


22


219
    


சீர்கெழு வியனகர்ச் சிலம்புநக இயலி.
ஓரை ஆயமொடு பந்துசிறிது எறியினும்,
'வாராயோ!' என்று ஏத்திப் பேர்இலைப்
பகன்றை வான்மலர் பனிநிறைந் ததுபோல்
பால்பெய் வள்ளம் சால்கை பற்றி,
    


5


    


'என்பாடு உண்டனை ஆயின் ஒருகால்
நுந்தை பாடும் உண்' என்று ஊட்டிப்,
'பிறந்ததற் கொண்டும் சிறந்தவை செய்துயான்,
நலம்புனைந்து எடுத்தஎன் பொலந்தொடிக் குறுமகள்
அறனி லாளனொடு இறந்தனள் இனி' என,
    


10


    


மறந்து அமைந்து இராஅ நெஞ்சம் நோவேன்-
பொன்வார்ந் தன்ன வைவால் எயிற்றுச்
செந்நாய் வெரீஇய புகர்உழை ஒருத்தல்;
பொரிஅரை விளவின் புன்புற விளைபுழல்,
அழல்எறி கோடை தூக்கலின், கோவலர்,
    


15


    


குழல்என நினையும் நீர்இல் நீள்இடை,
மடத்தகை மெலியச் சாஅய்,
நடக்கும் கொல்?" என, நோவல் யானே.
    


18


220
    


ஊருஞ் சேரியும் உடன்இயைந்து அலர்எழத்,
தேரொடு மறுகியும், பணிமொழி பயிற்றியும்,
கெடாஅத் தீயின் உருகெழு செல்லூர்க்,
கடாஅ யானைக் குழூஉச் சமம் ததைய
மன்மருங்கு அறுத்த மழுவாள் நெடியோன்
    


5


    


முன்முயன்று அரிதினின் முடித்த வேள்வி,
கயிறுஅரை யாத்த காண்தகு வனப்பின்
அருங்கடி நெடுந்தூண் போல, யாவரும்
காண லாகா மாண் எழில் ஆகம்
உள்ளுதொறும் பனிக்கும் நெடுஞ்சினை, நீயே
    


10


    


நெடும்புற நிலையினை, வருந்தினை ஆயின்,
முழங்குகடல் ஓதம் காலைக் கொட்கும்,
பழம்பல் நெல்லின் ஊணூர் ஆங்கண்
நோலா இரும்புள் போல, நெஞ்சு அமர்ந்து,
காதல் மாறாக் காமர் புணர்ச்சியின்,
    


15


    


இருங்கழி முகந்த செங்கோல் அவ்வலை
முடங்குபுற இறவொடு இனமீன் செறிக்கும்
நெடுங்கதிர்க் கழனித் தண்சாய்க் கானத்து
யாணர்த் தண்பணை உறும் எனக் கானல்
ஆயம் ஆய்ந்த சாய்இறைப் பணைத்தோள்
    


20


    


நல்எழில் சிதையா ஏமம்
சொல்லினித் தெய்ய, யாம் தெளியு மாறே.
    


22


221
    


நனைவிளை நறவின் தேறல் மாந்திப்,
புனைவினை நல்லில் தருமணல் குவைஇப்,
'பொம்மல் ஓதி எம்மகள் மணன்' என,
வதுவை அயர்ந்தனர் நமரே அதனால்
புதுவது புனைந்த சேயிலை வெள்வேல்-
    


5


    


மதிஉடம் பட்ட மைஅணற் காளை
வாங்குசினை மலிந்த திரளரை மராஅத்துத்
தேம்பாய் மெல்லிணர் தளிரொடு கொண்டு, நின்
தண்நறு முச்சி புனைய, அவனொடு
கழைகவின் போகிய மழைஉயர் நனந்தலை,
    


10


    


களிற்றிரை பிழைத்தலின் கயவாய் வேங்கை
காய்சினம் சிறந்து, குழுமலின் வெரீஇ,
இரும்பிடி இரியும் சோலை
அருஞ்சுரம் சேறல் அயர்ந்தனென், யானே.
    


14


222
    


வானுற நிவந்த நீல்நிறப் பெருமலைக்
கான நாடன் இறீஇய நோய்க்கு, என்
மேனி ஆய்நலம் தொலைதலின், மொழிவென்;
முழவுமுகம் புலராக் கலிகொள் ஆங்கண்,
கழாஅர்ப் பெருந்துறை விழவின் ஆடும்.
    


5


    


ஈட்டெழில் பொலிந்த ஏந்துகுவவு மொய்ம்பின்
ஆட்டன் அத்தி நலன்நயந்து உரைஇத்,
தாழிருங் கதுப்பின் காவிரி வவ்வலின்
மரதிரம் துழைஇ, மதிமருண்டு அலந்த
ஆதி மந்தி காதலற் காட்டிப்
    


10


    


படுகடல் புக்க பாடல்சால் சிறப்பின்
மருதி அன்ன மாண்புகழ் பெறீஇயர்
சென்மோ - வாழி, தோழி - பல்நாள்
உரவுரும் ஏறொடு மயங்கி,
இரவுப்பெயல் பொழிந்த ஈர்ந்தண் ஆறே.
    


15


223
    


'பிரிதல் வல்லியர்; இது, நத் துறந்தோர்
மறந்தும் அமைகுவர் கொல்?' என்று எண்ணி,
ஆழல் - வாழி, தோழி!- கேழல்
வளைமருப்பு உறழும் உளைநெடும் பெருங்காய்
நனைமுதிர் முருக்கின் சினைசேர் பொங்கல்,
    


5


    


காய்சினக் கடுவளி எடுத்தலின் வெங்காட்டு
அழல்பொழி யானையின் ஐயெனத் தோன்றும்
நிழலில் ஓமை நீரில் நீளிடை,
இறந்தனர் ஆயினும், காதலர் நம்வயின்
மறந்து கண்படுதல் யாவது - புறம் தாழ்
    


10


    


அம்பணை நெடுந்தோள் தங்கித், தும்பி
அரியினம் கடுக்கும் சுரிவணர் ஐம்பால்
நுண்கேழ் அடங்க வாரிப் பையுள் கெட,
நன்முகை அதிரல் போதொடு குவளைத்
தண்நறுங் கமழ்தொடை வேய்ந்த, நின்
மண்ஆர் கூந்தல் மரீஇய துயிலே?
    


16


224
    


செல்க, பாக! எல்லின்று பொழுதே- வல்லோன் அடங்குகயிறு அமைப்பக், கொல்லன்
விசைத்துவாங்கு துருத்தியின் வெய்ய உயிராக்,
கொடுநுகத்து யாத்த தலைய, கடுநடைக்,
கால்கடுப்பு அன்ன கடுஞ்செலல் இவுளி,
    


5


    


பால்கடை நுரையின் பரூஉ மிதப்பு அன்ன,
வால்வெண் தெவிட்டல் வழிவார் நுணக்கம்
சிலம்பி நூலின் நுணங்குவன பாறிச்,
சாந்துபுலர் அகலம் மறுப்பக் காண்தகப்
புதுநலம் பெற்ற வெய்துநீங்கு புறவில்,
    


10


    


தெறிநடை மரைக்கணம் இரிய மனையோள்,
ஐதுணங்கு வல்சி பெய்துமுறுக்கு உறுத்த
திரிமரக் குரலிசைப் கடுப்ப, வரிமணல்
அலங்குகதிர் திகிரி ஆழி போழ,
வரும்கொல்- தோழி!- நம் இன்உயிர்த் துணைஎனச்,
    


15


    


சில்கோல் எல்வளை ஒடுக்கிப் பல்கால்
அருங்கடி வியனகர் நோக்கி,
வருந்துமால் அளியள் திருந்திழை தானே.
    


18


    


225
    


அன்பும், மடனும், சாயலும், இயல்பும்,
என்பு நெகிழ்க்கும் கிளவியும் பிறவும்,
ஒன்றுபடு கொள்கையொடு ஓராங்கு முயங்கி,
இன்றே இவணம் ஆகி, நாளைப்,
புதலிவர் ஆடுஅமைத் தும்பி குயின்ற
    


5


    


அகலா அந்துளை கோடை முகத்தலின்
நீர்க்கியங்கு இனநிரைப் பின்றை, வார்கோல்
ஆய்க்குழல் பாணியின் ஐதுவந்து இசைக்கும்,
தேக்கமல் சோலைக் கடறேங்கு அருஞ்சுரத்து,
யாத்த தூணித் தலைதிறந் தவைபோல்,
    


10


    


பூத்த இருப்பைக் குழைபொதி குவிஇணர்
கழல்துளை முத்தின் செந்நிலத்து உதிர,
மழைதுளி மறந்த அங்குடிச் சீறூர்ச்
சேக்குவம் கொல்லோ- நெஞ்சே!- பூப்புனை
புயலென ஒலிவரும் தாழிருங் கூந்தல்,
    


15


    


செறிதொடி முன்கை நம் காதலி
அறிவஞர் நோக்கமும் புலவியும் நினைந்தே?
    


17


226
    


உணர்குவென் அல்லென்; உரையல்நின் மாயம்;
நாணிலை மன்ற- யாணர் ஊர!-
அகலுள் ஆங்கண் அம்பகை மடிவைக்,
குறுந்தொடி, மகளிர் குரூஉப்புனல் முனையின்,
பழனப் பைஞ்சாய் கொழுதிக் கழனிக்
    


5


    


கரந்தைஅம் செறுவின் வெண்குருகு ஓப்பும்,
வல்வில் எறுழ்த்தோள் பரதவர் கோமான்,
பல்வேல் மத்தி கழாஅர் முன்துறை,
நெடுவெண் மருதொடு வஞ்சி சாஅய்,
விடியல் வந்த பெருநீர்க் காவிரி,
    


10


    


தொடிஅணி முன்கை நீ வெய் யோளொடு
முன்நாள் ஆடிய கவ்வை இந்நாள்,
வலிமிகும் முன்பின் பாணனொடு மலிதார்த்
தித்தன் வெளியன் உறந்தை நாளவைப்
பாடுஇன் தெண்கிணைப் பாடுகேட்டு அஞ்சி,
    


15


    


போரடு தானைக் கட்டி
பொராஅது ஓடிய ஆர்ப்பினும் பெரிதே.
    


17


227
    


'நுதல்பசந் தன்றே; தோள்சா யினவே;
திதலை அல்குல் வரியும் வாடின;
என்ஆ குவள்கொல் இவள்?' எனப் பல்மாண்
நீர்மலி கண்ணொடு நெடிது நினைந்து ஒற்றி,
இனையல்- வாழி, தோழி!- நனை கவுள்
    


5


    


காய்சினம் சிறந்த வாய்புகு கடாத் தொடு
முன்னிலை பொறாஅது முரணிப், பொன்னிணர்ப்
புலிக்கேழ் வேங்கைப் பூஞ்சினை புலம்ப,
முதல்பாய்ந் திட்ட முழுவலி ஒருத்தல்
செந்நிலப் படுநீறு ஆடிச், செருமலைந்து,
    


10


    


களம்கொள் மள்ளரின் முழங்கும் அத்தம்
பலஇறந்து அகன்றனர் ஆயினும், நிலைஇ,
நோய்இல ராக, நம் காதலர்!- வாய்வாள்,
தமிழ் அகப் படுத்த இமிழிசை முரசின்
வருநர் வரையாப் பெருநாள் இருக்கை,
    


15


    


தூங்கல் பாடிய ஓங்குபெரு நல்லிசைப்
பிடிமிதி வழுதுணைப் பெரும்பெயர்த் தழும்பன்
கடிமதில் வரைப்பின் ஊணூர் உம்பர்,
விழுநிதி துஞ்சும் வீறுபெறு திருநகர்.
இருங்கழிப் படப்பை மருங்கூர்ப் பட்டினத்து,
    


20


    


எல்லுமிழ் ஆவணத்து அன்ன,
கல்லென் கம்பலை செய்து அகன்றோரே!
    


22


228
    


பிரசப் பல்கிளை ஆர்ப்பக், கல்லென
வரைஇழி அருவிஆரம் தீண்டித்
தண்என நனைக்கும் நளிர்மலைச் சிலம்பில்,
கண்என மலர்ந்த மாஇதழ்க் குவளைக்
கல்முகை நெடுஞ்சுனை நம்மொடு ஆடிப்,
    


5


    


பகலே இனிதுடன் கழிப்பி, இரவே
செல்வர் ஆயினும், நன்றுமன் தில்ல-
வான்கண் விரிந்த பகல்மருள் நிலவின்
சூரல் மிளைஇய சாரல் ஆர்ஆற்று,
ஓங்கல் மிசைய வேங்கை ஒள்வீப்
    


10


    


புலிப்பொறி கடுப்பத் தோன்றலின், கயவாய்
இரும்பிடி இரியும் சோலைப்
பெருங்கல் யாணர்த்தம் சிறுகுடி யானே.
    


13


229
    


பகல்செய் பல்கதிர்ப் பருதியம் செல்வன்
அகல்வாய் வானத்து ஆழ் போழ்ந்தென,
நீர்அற வறந்த நிரம்பா நீளிடைக்
கயந்தலைக் குழவிக் கவிஉகிர் மடப்பிடி
குளகுமறுத்து உயங்கிய மருங்குல் பலவுடன்
    


5


    


பாழூர்க் குரம்பையின் தோன்றும் ஆங்கண்,
நெடுஞ்சேண் இடைய குன்றம் போகி,
பொய்வ லாளர் முயன்றுசெய் பெரும்பொருள்
நம்இன்று ஆயினும் முடிக, வல்லெனப்,
பெருந்துனி மேவல்!- நல்கூர் குறுமகள்!-
    


10


    


நோய்மலிந்து உகுத்த நொசிவரல் சில்நீர்
பல்லிதழ் மழைக்கண் பாவை மாய்ப்பப்,
பொன்னேர் பசலை ஊர்தரப், பொறிவரி
நல்மா மேனி தொலைதல் நோக்கி,
இனையல் என்றி; தோழி! சினைய
    


15


    


பாசரும்பு ஈன்ற செம்முகை முருக்கின
போதவிழ் அலரி கொழுதித், தாது அருந்து
அம்தளிர் மா அத்து அலங்கல் மீமிசைச்,
செங்கண் இருங்குயில் நயவரக் கூஉம்
இன்இள வேனிலும் வாரார்.
'இன்னே வருதும்' எனத்தெளித் தோரே.
    


21


230
    


'உறுகழி மருங்கின் ஓதமொடு மலர்ந்த
சிறுகரு நெய்தற் கண்போல் மாமலர்ப்
பெருந்தண் மாத்தழை இருந்த அல்குல்,
ஐய அரும்பிய சுணங்கின் வைஎயிற்று,
மைஈர்ஓதி, வாள் நுதல் குறுமகள்!
    


5


    


விளையாட்டு ஆயமொடு வெண்மணல் உதிர்த்த
புன்னை நுண்தாது பொன்னின் நொண்டு,
மனைபுறந் தருதி ஆயின், எனையதூஉம்,
இம்மனைக் கிழமை எம்மொடு புணரின்
தீதும் உண்டோ , மாத ராய்?' எனக்
    


5


    


கடும்பரி நல்மான், கொடிஞ்சி நெடுந்தேர்
கைவல் பாகன் பையென இயக்க,
யாம்தற் குறுகினமாக ஏந்தெழில்
அரிவேய் உண்கண் பனிவரல் ஒடுக்கிச்
சிறிய இறைஞ்சினள், தலையே-
பெரிய எவ்வம் யாமிவண் உறவே!
    


16


231
    


'செறுவோர் செம்மல் வாட்டலும், சேர்ந்தோர்க்கு
உறுமிடத்து உவக்கும் உதவி ஆண்மையும்,
இல்லிருந்து அமைவோர்க்கு இல்' என்று எண்ணி,
நல்லிசை வலித்த நாணுடை மனத்தர்
கொடுவிற் கானவர் கணைஇடத் தொலைந்தோர்,
    


5


    


படுகளத்து உயர்த்த மயிர்த்தலைப் பதுக்கைக்,
கள்ளியம் பறந்தலைக் களர்தொறும் குழீஇ,
உள்ளுநர்ப் பனிக்கும் ஊக்கருங் கடத்திடை
வெஞ்சுரம் இறந்தனர் ஆயினும் நெஞ்சுருக
வருவர் - வாழி; தோழி!- பொருவர்
    


10


    


செல்சமம் கடந்த செல்லா நல்லிசை,
விசும்பிவர் வெண்குடைப், பசும்பூட் பாண்டியன்
பாடுபெறு சிறப்பின் கூடல் அன்னநின்
ஆடுவண்டு அரற்றும் முச்சித்
தோடுஆர் கூந்தல் மரீஇ யோரே.
    


15


232
    


காண்இனி- வாழி, தோழி!- பானாள்,
மழைமுழங்கு அரவம் கேட்ட, கழைதின்,
மாஅல் யானை புலிசெத்து வெரீஇ,
இருங்கல் விடரகம் சிலம்பப் பெயரும்
பெருங்கல் நாடன் கேண்மை, இனியே,
    


5


    


குன்ற வேலிச் சிறுகுடி ஆங்கண்,
மன்ற வேங்கை மணநாட் பூத்த
மணிஏர் அரும்பின் பொன்வீ தாஅய்
வியலறை வரிக்கும் முன்றில், குறவர்
மனைமுதிர் மகளிரொடு குரவை தூங்கும்
    


10


    


ஆர்கலி விழவுக் களம்கடுப்ப, நாளும்,
விரவுப்பூம் பலியொடு விரைஇ! அன்னை
கடியுடை வியல்நகர்க் காவல் கண்ணி
'முருகு' என வேலன் தரூஉம்
பருவ மாகப் பயந்தன்றால், நமக்கே!
    


15


233
    


அலமரல் மழைக்கண் மல்குபனி வார, நின்
அலர்முலை நனைய, அழாஅல்- தோழி!-
எரிகவர்பு உண்ட கரிபுறப் பெருநிலப்
பீடுகெழு மருங்கின் ஓடுமழை துறந்தென,
ஊனில் யானை உயங்கும் வேனில்,
    


5


    


மறப்படைக் குதிரை, மாறா மைந்தின்
துறக்கம் எய்திய தொய்யா நல்லிசை
முதியர்ப் பேணிய, உதியஞ் சேரல்
பெருஞ்சோறு கொடுத்த ஞான்றை, இரும்பல்
கூளிச் சுற்றம் குழீஇயிருந் தாங்கு,
    


10


    


குறியவும் நெடியவும் குன்றுதலை மணந்த
சுரன்இறந்து அகன்றனர் ஆயினும், மிகநனி
மடங்கா உள்ளமொடு மதிமயக் குறாஅ,
பொருள்வயின் நீடலோ இலர் - நின்
இருள்ஐங் கூந்தல் இன்துயில் மறந்தே!
    


15


234
    


கார்பயம் பொழிந்த நீர்திகழ் காலை,
நுண்ணயிர் பரந்த தண்ணய மருங்கின்,
நிரைபறை அன்னத்து அன்ன, விரைபரிப்
புல்உளைக் கலிமா மெல்லிதின் கொளீஇய,
வள்புஒருங்கு அமையப் பற்றி, முள்கிய
    


5


    


பல்கதிர் ஆழி மெல்வழி அறுப்பக்,
கால்என மருள, ஏறி, நூல்இயல்
கண்நோக்கு ஒழிக்கும் பண்ணமை நெடுந்தேர்
வல்விரைந்து ஊர்மதி!- நல்வலம் பெறுந!
ததர்தழை முனைஇய தெறிநடை மடப்பிணை
    


10


    


ஏறுபுணர் உவகைய ஊறுஇல உகள,
அம்சிறை வண்டின் மென்பறைத் தொழுதி
முல்லை நறுமலர்த் தாதுநயந்து ஊத,
எல்லை போகிய புல்லென் மாலைப்
புறவுஅடைந் திருந்த உறைவுஇன் நல்ஊர்,
    


15


    


கழிபடர் உழந்த பனிவார் உண்கண்
நல்நிறம் பரந்த பசலையள்
மின்நேர் ஓதிப் பின்னுப்பிணி விடவே.
    


18


235
    


அம்ம- வாழி, தோழி!- பொருள் புரிந்து
உள்ளார் கொல்லோ, காதலர்? உள்ளியும்,
சிறந்த செய்தியின் மறந்தனர் கொல்லோ?-
பயன்நிலம் குழைய வீசிப், பெயல் முனிந்து,
விண்டு முன்னிய கொண்டல் மாமழை
    


5


    


மங்குல் அற்கமொடு பொங்குபு துளிப்ப,
வாடையொடு நிவந்த ஆய்இதழ்த் தோன்றி
சுடர்கொள் அகலின் சுருங்குபிணி அவிழச்
சுரிமுகிழ் முசுண்டைப் பொதிஅவிழ் வான்பூ
விசும்புஅணி மீனின் பசும்புல் அணியக்,
    


10


    


களவன் மண்அளைச் செறிய, அகல்வயல்
கிளைவிரி கரும்பின் கணைக்கால் வான்பூ
மாரிஅம் குருகின் ஈரிய குரங்க,
நனிகடுஞ் சிவப்பொடு நாமம் தோற்றிப்,
பனிகடி கொண்ட பண்பில் வாடை
    


15


    


மருளின் மாலையொடு அருள்இன்றி நலிய,
'நுதல்இறை கொண்ட அயல்அறி பசலையொடு
தொன்னலம் சிதையச் சாஅய்'
என்னள்கொல் அளியள்?' என்னா தோரே.
    


19


236
    


மணிமருள் மலர முள்ளி அமன்ற,
துணிநீர், இலஞ்சிக் கொண்ட பெருமீன்
அரிநிறக் கொழுங்குறை வௌவினர் மாந்தி,
வெண்ணெல் அரிநர் பெயர்நிலைப் பின்றை,
இடைனில நெரிதரு நெடுங்கதிர்ப் பல்சூட்டுப்
    


5


    


பனிபடு சாய்ப்புறம் பரிப்பக், கழனிக்
கருங்கோட்டு மாஅத்து அலங்குசினைப் புதுப்பூ
மயங்குமழைத் துவலையின் தாஅம் ஊரன்
காமம் பெருமை அறியேன், நன்றும்
உய்ர்த்தனென்- வாழி, தோழி!- அல்கல்
    


10


    


அணிகிளர் சாந்தின் அம்பட்டு இமைப்பக்,
கொடுங்குழை மகளிரின் ஒடுங்கிய இருக்கை
அறியா மையின் அழிந்த நெஞ்சின்,
'ஏற்றுஇயல் எழில்நடைப் பொழிந்த மொய்ம்பின்,
தோட்டுஇருஞ் சுரியன் மணந்த பித்தை,
    


15


    


ஆட்டன் அத்தியை காணீரோ?' என
நாட்டின் நாட்டின், ஊரின் ஊரின்,
'கடல்கொண் டன்று' எனப், 'புனல் ஒளித் தன்று' எனக்
கலுழ்ந்த கண்ணள், காதலற் கெடுத்த
ஆதி மந்தி போல, ஏதம் சொல்லிப், பேதுபெரிது உறலே!
    


21


237
    


'புன்காற் பாதிரி அரிநிறத் திரள்வீ
நுண்கொடி அதிரலொடு நுணங்கறல் வரிப்ப,
அரவுஎயிற்று அன்ன அரும்புமுதிர் குரவின்
தேன்இமிர் நறுஞ்சினைத் தென்றல் போழக்,
குயில்குரல் கற்ற வேனிலும் துயில்துறந்து
    


5


    


இன்னா கழியும் கங்குல்' என்றுநின்
நல்மா மேனி அணிநலம் புலம்ப,
இனைதல் ஆன்றிசின்- ஆயிழை! கனைதிறல்
செந்தீ அணங்கிய செழுநிணக் கொழுங்குறை
மென்தினை புன்கம் உதிர்த்த மண்டையொடு,
    


10


    


இருங்கதிர் அலமரும் கழனிக் கரும்பின்
விளைகழை பிழிந்த அம்தீஞ் சேற்றொடு,
பால்பெய் செந்நெற் பாசவல் பகுக்கும்
புனல்பொரு புதவின்; உறந்தை எய்தினும்,
வினைபொரு ளாகத் தவிரலர்- கடைசிவந்து
    


15


    


ஐய அமர்த்த உண்கண்நின்
வைஏர் வால்எயிறு ஊறிய நீரே!
    


17


238
    


மான்றமை அறியா மரம்பயில் இடும்பின்,
ஈன்றுஇளைப் பட்ட வயவுப்பிணப் பசித்தென,
மடமான் வல்சி தரீஇய, நடுநாள்,
இருள்முகைச் சிலம்பின், இரைவேட்டு எழுந்த
பணைமருள் எருத்தின் பல்வரி இரும்போத்து,
    


5


    


மடக்கண் ஆமான் மாதிரத்து அலறத்,
தடக்கோட்டு ஆமான் அண்ணல் ஏஎறு
நனந்தலைக் கானத்து வலம்படத் தொலைச்சி
இருங்கல் வியல்அறை சிவப்ப ஈர்க்கும்
பெருகல் நாட; பிரிதி ஆயின்,
    


10


    


மருந்தும் உடையையோ மற்றே- இரப்போர்க்கு
இழை அணி நெடுந்தேர் களிறொடு என்றும்
மழைசுரந் தன்ன ஈகை, வண்மகிழ்க்,
கழல்தொடித் தடக்கைக், கலிமான், நள்ளி
நளிமுகை உடைந்த நறுங்கார் அடுக்கத்து,
    


15


    


போந்தை முழுமுதல் நிலைஇய காந்தள்
மென்பிணி முகை அவிழ்ந்து அலர்ந்த
தண்கமழ் புதுமலர் நாறும்நறு நுதற்கே?
    


18


239
    


அளிதோ தானே; எவன்ஆ வதுகொல்!
மன்றும் தோன்றாது, மரனும் மாயும்-
'புலிஎன உலம்பும் செங்கண் ஆடவர்,
ஞெலியொடு பிடித்த வார்கோல் அம்பினர்
எல்ஊர் எறிந்து, பல்ஆத் தழீஇய
    


5


    


விளிபடு பூசல் வெஞ்சுரத்து இரட்டும்
வேறுபல் தேஅத்து ஆறுபல நீந்திப்
புள்ளித் தொய்யில், பொறிபடு சுணங்கின்,
ஒள்இழை மகளிர் உயர்பிறை தொழூஉம்
புல்லென் மாலை, யாம்இவண் ஒழிய,
    


10


    


ஈட்டுஅருங் குரைய பொருள்வயிற் செலினே,
நீட்டுவிர் அல்லிரோ, நெடுந்தகையீர்? எனக்,
குறுநெடு புலவி கூறி, நம்மொடு
நெருநலும் தீம்பல மொழிந்த
சிறுநல் ஒருத்தி பெருநல் ஊரே!
    


15


240
    


செவ்வீ ஞாழற் கருங்கோட்டு இருஞ்சினைத்
தனிப்பார்ப்பு உள்ளிய தண்பறை நாரை
மணிப்பூ நெய்தல் மாக்கழி நிவப்ப,
இனிப்புலம் பின்றே கானலும், நளிகடல்
திரைச்சுரம் உழந்த திண்திமில் விளக்கில்
    


5


    


பன்மீன் கூட்டம் என்னையர் காட்டிய
எந்தையும் செல்லுமார் இரவே; அந்தில்
அணங்குடைப் பனித்துறை கைதொழுது ஏத்தி,
யாயும் ஆயமோடு அயரும்; நீயும்,
தேம்பாய் ஓதி திருநுதல் நீவிக்,
    


10


    


கோங்குமுகைத் தன்ன குவிமுலை ஆகத்து,
இன்துயில் அமர்ந்தனை ஆயின், வண்டுபட
விரிந்த செருந்தி வெண்மணல் முடுக்கர்ப்,
பூவேய் புன்னை அம் தண்பொழில்,
வாவே தெய்ய, மணந்தனை செலற்கே.
    


15


241
    


'துனிஇன்று இயைந்த துவரா நட்பின்
இனியர் அம்ம, அவர்' என முனியாது
நல்குவர் நல்ல கூறினும், அல்கலும்,
பிரியாக் காதலொடு உழையர் ஆகிய
நமர்மன்- வாழி, தோழி!- உயர்மிசை
    


5


    


மூங்கில் இளமுளை திரங்கக், காம்பின்
கழைநரல் வியலகம் வெம்ப, மழைமறந்து
அருவி ஆன்ற வெருவரு நனந்தலைப்
பேஎய் வெண்தேர்ப் பெயல்செத்து ஓடி,
தாஅம் பட்ட தனிமுதிர் பெருங்கலை
    


10


    


புலம்பெயர்ந்து உறைதல் செல்லாது அலங்குதலை
விருந்தின் வெங்காட்டு வருந்தி வைகும்
அத்த நெல்லித் தீஞ்சுவைத் திரள்காய்
வட்டக் கழங்கின் தாஅய்த், துய்த்தலைச்
செம்முக மந்தி ஆடும்
நல்மர மருங்கின் மலைஇறந் தோரே!
    


16


    


242
    


அரும்புமுதிர் வேங்கை அலங்கல் மென்சினைச்
சுரும்புவாய் திறந்த பொன்புரை நுண்தாது
மணிமருள் கலவத்து உறைப்ப, அணிமிக்கு
அவிர்பொறி மஞ்ஜை ஆடும் சோலைப்,
பைந்தாட் செந்தினைக் கொடுங்குரல் வியன்புனம்,
    


5


    


செந்தார்க் கிள்ளை நம்மொடு கடிந்தோன்
பண்புதர வந்தமை அறியாள், 'நுண்கேழ்
முறிபுரை எழில்நலத்து என்மகள் துயர்மருங்கு
அறிதல் வேண்டும்' எனப், பல்பிரப்பு இரீஇ
அறியா வேலற் றரீஇ, அன்னை
    


10


    


வெறிஅயர் வியன்களம் பொலிய ஏத்தி
மறிஉயிர் வழங்கா அளவை, சென்றுயாம்
செலவரத் துணிந்த, சேண்விளங்கு, எல்வளை
நெகிழ்ந்த முன்கை, நேர்இறைப் பணைத்தோள்,
நல்எழில் அழிவின் தொல்கவின் பெறீஇய,
    


15


    


முகிழ்த்து வரல் இளமுலை மூழ்கப், பல்ஊழ்
முயங்கல் இயைவன் மன்னோ-தோழி!-
நறைகால் யாத்த நளிர்முகைச் சிலம்பில்
பெருமலை விடரகம் நீடிய சிறுயிலைச்
சாந்த மென்சினை தீண்டி, மேலது
    


20


    


பிரசம் தூங்கும் சேண்சிமை,
வரையக வெற்பன் மணந்த மார்பே!
    


22


243
    


அவரை ஆய்மலர் உதிரத், துவரின்
வாங்குதுளைத் துகிரின் ஈங்கை பூப்ப
இறங்குபோது அவிழ்ந்த ஈர்ம்புதல் பகன்றைக்
கறங்குநுண் துவலையின் ஊருழை அணியப்,
பெயல்நீர் புதுவரல் தவிரச், சினைநேர்பு
    


5


    


பீள் விரிந்து இறைஞ்சிய பிறங்குகதிர்க் கழனி
நெல்ஒலி பாசவல் துழைஇக், கல்லெனக்
கடிதுவந்து இறுத்த கண்இல், வாடை!
'நெடிதுவந் தனை' என நில்லாது ஏங்கிப்
பலபுலந்து உறையும் துணைஇல் வாழ்க்கை
    


10


    


நம்வலத்து அன்மை கூறி, அவர்நிலை
அறியுநம் ஆயின், நன்றுமன் தில்ல;
பனிவார் கண்ணேம் ஆகி, இனிஅது
நமக்கே எவ்வம் ஆகின்று;
அனைத்தால் தோழி! நம் தொல்வினைப் பயனே!
    


15


244
    


"பசைபடு பச்சை நெய்தோய்த் தன்ன
சேயுயர் சினைய மாச்சிறைப் பறவை
பகலுறை முதுமரம் புலம்பப் போகி,
முகைவாய் திறந்த நகைவாய் முல்லை
கடிமகள் கதுப்பின் நாறிக் கொடிமிசை
    


5


    


வண்டினம் தவிர்க்கும் தண்பதக் காலை
வரினும், வாரார் ஆயினும், ஆண்டு அவர்க்கு
இனிதுகொல், வாழி தோழி?" எனத்தன்
பல்லிதழ் மழைக்கண் நல்லகஞ் சிவப்ப,
'அருந்துயர் உடையள் அவள்' என விரும்பிப்
    


10


    


பாணன் வந்தனன், தூதே; நீயும்
புல்லார் புரவி, வல்விரைந்து, பூட்டி,
நெடுந்தேர் ஊர்மதி, வலவ!-
முடிந்தன்று அம்ம, நாம் முன்னிய வினையே!
    


14


245
    


'உயிரினும் சிறந்த ஒண்பொருள் தருமார்
நன்றுபுரி காட்சியர் சென்றனர், அவர்' என
மனைவலித்து ஒழியும் மதுகையள் ஆதல்
நீ நற்கு அறிந்தனை ஆயின், நீங்கி
மழைபெயன் மறந்த கழைதிரங்கு இயவில்
    


5


    


செல்சாத்து எறியும் பண்பில் வாழ்க்கை
வல்வில் இளையர் தலைவர், எல்லுற,
வரிகிளர் பணைத்தோள், வயிறணி திதலை,
அரிய லாட்டியர் அல்குமனை வரைப்பில்,
மகிழ்நொடை பெறாஅ ராகி, நனைகவுள்
    


10


    


கான யானை வெண்கோடு சுட்டி,
மன்றுஓடு புதல்வன் புன்தலை நீவும்
அருமுனைப் பாக்கத்து அல்கி, வைகுற,
நிழல்படக் கவின்ற நீள்அரை இலவத்து
அழல் அகைந் தன்ன அலங்குசினை ஒண்பூக்
    


1 5


    


குழல்இசைத் தும்பி ஆர்க்கும் ஆங்கண்,
குறும்பொறை உணங்கும் ததர்வெள் என்பு
கடுங்கால் ஒட்டகத்து அல்குபசி தீர்க்கும்
கல்நெடுங் கவலைய கானம் நீந்தி,
அம்மா அரிவை ஒழிய,
சென்மோ- நெஞ்சம்!- வாரலென் யானே.
    


21


246
    


பிணர்மோட்டு நந்தின் பேழ்வாய் ஏற்றை
கதிர்மூக்கு ஆரல் களவன் ஆக,
நெடுநீர்ப் பொய்கைத் துணையொடு புணரும்
மலிநீர் அகல்வாய் யாணர் ஊர!
போதுஆர் கூந்தல் நீவெய் யோளொடு
    


5


    


தாதுஆர் காஞ்சித் தண்பொழில் அகல்யாறு
ஆடினை என்ப நெருநை; அலரே
காய்சின மொய்ம்பின் பெரும்பெயர்க் கரிகால்
ஆர்கலி நறவின் வெண்ணி வாயில்,
சீர்கெழு மன்னர் மறலிய ஞாட்பின் .246-10


இமிழிசை முரசம் பொருகளத்து ஒழியப்,
பதினொரு வேளிரொடு வேந்தர் சாய,
மொய்வலி அறுத்த ஞான்றை,
தொய்யா அழுந்தூர் ஆர்ப்பினும் பெரிதே.
    


14


247
    


மண்ணா முத்தம் ஒழுக்கிய வனமுலை
நன்மாண் ஆகம் புலம்பத் துறந்தோர்
அருளிலர்- வாழி, தோழி!- பொருள்புரிந்து,
இருங்கிளை எண்கின் அழல்வாய் ஏற்றை
கருங்கோட்டு இருப்பை வெண்பூ முனையின்
    


5


    


பெருஞ்செம் புற்றின் இருந்தலை இடக்கும்
அரிய கானம் என்னார், பகைபட
முனைபாழ் பட்ட ஆங்கண், ஆள்பார்த்துக்
கொலைவல் யானை சுரம்கடி கொள்ளும்
ஊறுபடு கவலைய ஆறுபல நீந்திப்
    


10


    


படுமுடை நசைஇய பறைநெடுங் கழுத்தின்,
பாறுகிளை சேக்கும் சேண்சிமைக்
கோடுயர் பிறங்கல் மலைஇறந் தோரே.
    


13


248
    


நகைநீ கோளாய்- தோழி!- அல்கல்
வயநாய் எறிந்து, வன்பறழ் தழீஇ,
இளையர் எய்துதல் மடக்கிக், கிளையொடு
நான்முலைப் பிணவல் சொலியக், கான் ஒழிந்து,
அரும்புழை முடுக்கர் ஆள்குறித்து நின்ற
    


5


    


தறுகட் பன்றி நோக்கிக், கானவன்
குறுகினன் தொடுத்த கூர்வாய்ப் பகழி
மடைசெலல் முன்பின்தன் படைசெலச் செல்லாது,
அருவழி விலக்கும்எம் பெருவிறல் போலும்' என,
எய்யாது பெயரும் குன்ற நாடன்
    


10


    


செறிஅரில் துடக்கலின், பரீஇப் புரிஅவிழ்ந்து,
ஏந்துகுவவு மொய்ம்பிற் பூச்சோர் மாலை,
ஏற்றுஇமில் கயிற்றின், எழில்வந்து துயல்வர
இல்வந்து நின்றோற் கண்டனள் அன்னை;
வல்லே என்முகம் நோக்கி.
'நல்லை மன்!' என நகூஉப் பெயர்ந் தோளே!
    


16


249
    


அம்ம- வாழி, தோழி!- பல்நாள்
இவ்ஊர் அம்பல் எவனோ? வள்வார்
விசிபிணித்து யாத்த அரிகோல் தெண்கிணை
இன்குரல் அகவுநர் இரப்பின் நாடொறும்
பொன்கோட்டுச் செறித்துப், பொலந்தார் பூட்டிச்,
    


5


    


சாந்தம் புதைத்த ஏந்துதுவங்கு எழிலிமில்
ஏறுமுந் துறுத்துச், சால்பதம் குவைஇ,
நெடுந்தேர் களிற்றொடு சுரக்கும் கொடும்பூண்
பல்வேல் முசுண்டை வேம்பி அன்னஎன்
நல்லெழில் இளநலம் தொலையினம், நல்கார்-
    


10


    


பல்பூங் கானத்து அல்குநிழல் அசைஇத்,
தோகைத் தூவித் தொடைத்தார் மழவர்
நாகுஆ வீழ்த்துத், திற்றி தின்ற
புலவுக்களம் துழைஇய துகள்வாய்க் கோடை
நீள்வரைச் சிலம்பின் இரைவேட்டு எழுந்த
    


15


    


வாள்வரி வயப்புலி தீண்டிய விளிசெத்து,
வேறுவேறு கவலைய ஆறுபரிந்து, அலறி,
உழைமான் இனநிரை ஓடும்
கழைமாய் பிறங்கல் மலைஇறந் தோரே.
    


19


250
    


எவன்கொல்?- வாழி, தோழி!- மயங்குபிசிர்
மல்குதிரை உழந்த ஒல்குநிலைப் புன்னை
வண்டிமிர் இணர நுண்தாது வரிப்ப
மணம்கமழ் இளமணல் எக்கர்க் காண்வரக்,
கணம்கொள் ஆயமொடு புணர்ந்து விளையாடக்,
    


5


    


கொடுஞ்சி நெடுந்தேர் இளையரொடு நீக்கித்,
தாரன், கண்ணியன், சேரவந்து, ஒருவன்,
வரிமனை புகழ்ந்த கிளவியன் யாவதும்
மறுமொழி பெறாஅன் பெயர்ந்தனன்; அதற்கொண்டு
அரும்படர் எவ்வமொடு பெருந்தோள் சாஅய்
    


10


    


அவ்வலைப் பரதவர் கானல்ஞ் சிறுகுடி
செவ்வாய்ப் பெண்டிர் கவ்வையின் கலங்கி,
இறைவளை நெகிழ்ந்த நம்மொடு
துறையும் துஞ்சாது, கங்கு லானே!
    


14


251
    


தூதும் சென்றன; தோளும் செற்றும்;
ஓதி ஒண்நுதல் பசலையும் மாயும்;
வீங்கிழை நெகிழச் சாஅய்ச்; செல்லலொடு
நாம்படர் கூரும் அருந்துயர் கேட்பின்,
நந்தன் வெறுக்கை எய்தினும் மற்றவண்
    


5


    


தங்கலர்- வாழி, தோழி!- வெல்கொடித்
துனைகால் அன்ன புனைதேர்க் கோசர்
தொல்மூ தாலத்து அரும்பணைப் பொதியில்,
இன்இசை முரசம் கடிப்பிகுத்து இரங்கத்,
தெம்முனை சிதைத்த ஞான்றை; மோகூர்
    


10


    


பணியா மையின், பகைதலை வந்த
மாகெழு தானை வம்ப மோரியர்
புனைதேர் நேமி உருளிய குறைத்த
இலங்குவெள் அருவிய அறைவாய் உம்பர்,
மாசில் வெண்கோட்டு அண்ணல் யானை
    


15


    


வாயுள் தப்பிய அருங்கேழ், வயப்புலி
மாநிலம் நெளியக் குத்திப், புகலொடு
காப்புஇல வைகும் தேக்கமல் சோலை
நிரம்பா நீளிடைப் போகி-
அரம்போழ் அவ்வளை நிலைநெகிழ்த் தோரே.
    


20


252
    


இடம்படுபு அறியா வலம்படு வேட்டத்து
வாள்வரி நடுங்கப் புகல்வந்து, ஆளி
உயர்நுதல் யானைப் புகர்முகத்து ஒற்றி,
வெண்கோடு புய்க்கும் தண்கமழ் சோலைப்
பெருவரை அடுக்கத்து ஒருவேல் ஏந்தித்
    


5


    


தனியன் வருதல் அவனும் அஞ்சான்;
பனிவார் கண்ணேன் ஆகி, நோய்அட,
எமியேன் இருத்தலை யானும் ஆற்றேன்;
பாங்குச் செய்வாம்கொல்- தோழி! ஈங்கைத்
துய்அவிழ் பனிமலர் உதிர வீசித்
    


10


    


தொழில்மழை பொழிந்த பானாட் கங்குல்
எறிதிரைத் திவலை தூஉம் சிறுகோட்டுப்
பெருங்குளம் காவலன் போல,
அருங்கடி அன்னையம் துயில்மறந் தனளே!
    


14


253
    


'வைகல் தோறும் பசலை பாய, என்
மெய்யும் பெரும்பிறிது ஆகின்று; ஒய்யென,
அன்னையும் அமரா முகத்தினள்; அலரே,
வாடாப் பூவிற் கொங்கர் ஓட்டி,
நாடுபல தந்த பசும்பூண் பாண்டியன்
    


5


    


பொன்மலி நெடுநகர்க் கூடல் ஆடிய
இன்இசை ஆர்ப்பினும் பெரிதே; ஈங்குயான்
சிலநாள் உய்யலென் போன்ம்' எனப் பலநினைந்து
ஆழல்- வாழி, தோழி!- வடாஅது,
ஆர்இருள் நடுநாள் ஏர்ஆ ஒய்யப்
10


    


பகைமுனை அறுத்துப் பல்இனம் சாஅய்
கணம்சால் கோவலர் நெடுவிளிப் பயிர்அறிந்து,
இனம்தலைத் தரூஉம் துளங்குஇமில் நல்ஏற்றுத்
தழூஉப்பிணர் எருத்தம் தாழப் பூட்டிய
அம்தூம்பு அகல்அமைக் கமஞ்செலப் பெய்த
    


15


    


துறுகாழ் வல்சியர் தொழுஅறை வௌவி,
கன்றுடைப் பெருநிரை மன்றுநிறை தரூஉம்
நேரா வன்தோள் வடுகர் பெருமகன்,
பேர்இசை எருமை நல்நாட்டு உள்ளதை
அயிரியாறு இறந்தனர் ஆயினும், மயர்இறந்து
    


5


    


உள்ளுப தில்ல தாமே- பணைத்தோள்,
குரும்பை மென்முலை, அரும்பிய சுணங்கின்,
நுசுப்புஅழித்து ஒலிவரும் தாழ்இருங் கூந்தல்,
மாக விசும்பின் திலகமொடு பதித்த
திங்கள் அன்னநின் திருமுகத்து,
ஒண்சூட்டு அவிர்குழை மலைந்த நோக்கே.
    


26


254
    


'நரைவிரா வுற்ற நறுமென் கூந்தற்
செம்முது செவிலியர் பலபா ராட்டப்
பொலன்செய் கிண்கிணி நலம்பெறு சேவடி
மணன்மலி முற்றத்து, நிலம்வடுக் கொளாஅ,
மனைஉறை புறவின் செங்காற் சேவல்
    


5


    


துணையொடு குறும்பறை பயிற்றி மேல்செல,
விளையாடு ஆயத்து இளையோர்க் காண்தொறும்
நம்வயின் நினையும் நல்நுதல் அரிவை
புலம்பொடு வதியும் கலங்கு அஞர் அகல,
வேந்துஉறு தொழிலொடு வேறுபுலத்து அல்கி,
    


5


    


வந்துவினை முடித்தனம் ஆயின், நீயும்,
பணைநிலை முனஇய, வினைநவில் புரவி
இழைஅணி நெடுந்தேர் ஆழி உறுப்ப,
நுண்கொடி மின்னின்; பைம்பயிர் துமியத்,
தளவ முல்லையொடு தலைஇத், தண்ணென
    


5


    


வெறிகமழ் கொண்ட வீததை புறவின்
நெடிஇடை பின்படக் 'கடவுமதி' என்று யான்
சொல்லிய அளவை, நீடாது, வல்லெனத்,
தார்மணி மாஅறி வுறாஅ,
ஊர்நணித் தந்தனை, உவகையாம் பெறவே!
    


20


255
    


உலகுகிளர்ந் தன்ன உருகெழு வங்கம்
புலவுத்திரைப் பெருங்கடல் நீர்இடைப் போழ,
இரவும் எல்லையும் அசைவின்று ஆகி,
விரைசெலல் இயற்கை வங்கூழ் ஆட்டக்,
கோடுஉயர் திணிமணல் அகன்துறை, நீகான்
    


5


    


மாட ஒள்எரி மருங்கு அறிந்து ஒய்ய,
ஆள்வினைப் பிரிந்த காதலர் நாள்பல
கழியா மையே, அழிபடர் அகல,
வருவர் மன்னால்- தோழி!- தண்பணைப்
பொருபுனல் வைப்பின் நம்ஊர் ஆங்கண்
    


10


    


கருவிளை முரணிய தண்புதல் பகன்றைப்
பெருவளம் மலர அல்லி தீண்டிப்,
பலவுக்காய்ப் புறத்த பசும்பழப் பாகல்
கூதள மூதிலைக் கொடிநிரைத் தூங்க,
அறன்இன்று அலைக்கும் ஆனா வாடை
    


15


    


கடிமனை மாடத்துக் கங்குல் வீசத்,
'திருந்திழை நெகிழ்ந்து பெருங்கவின் சாய,
நிரைவளை ஊருந் தோள்' என,
உரையொடு செல்லும் அன்பினர்ப் பெறினே.
    


19


256
    


பிணங்குஅரில் வள்ளை நீடுஇலைப் பொதும்பின்
மடிதுயில் முனைஇய வள்உகிர் யாமை
கொடிவிடு கல்லிற் போகி, அகன்துறைப்
பகுவாய் நிறைய, நுங்கின் கள்ளின்
நுகர்வார் அருந்து மகிழ்புஇயங்கு நடையொடு
    


5


    


தீம்பெரும் பழனம் உழக்கி, அயலது
ஆம்பல் மெல்அடை ஒடுங்கும் ஊர!
பொய்யால்; அறிவென்; நின் மாயம் அதுவே
கையகப் பட்டவும் அறியாய்; நெருநை
மைஎழில் உண்கண் மடந்தையொடு வையை
    


10


    


ஏர்தரு புதுப்புனல் உரிதினின் நுகர்ந்து,
பரத்தை ஆயம் கரப்பவும், ஒல்லாது
கவ்வை ஆகின்றால், பெரிதே; காண்தகத்
தொல்புகழ் நிறைந்த பல்பூங் கழனிக்,
கரும்பமல் படப்பைப், பெரும்பெயர்க் கள்ளூர்த்
    


15


    


திருநுதற் குறுமகள் அணிநலம் வவ்விய
அறனி லாளன், 'அறியேன்' என்ற
திறன்இல் வெஞ்சூள் அறிகரி கடாஅய்
முறிஆர் பெருங்கிளை செறியப் பற்றி
நீறுதலைப் பெய்த ஞான்றை;
வீறுசால் அவையத்து ஆர்ப்பினும் பெரிதே.
    


21


257
    


வேனிற் பாதிரிக் கூனி மாமலர்
நறைவாய் வாடல் நாறும் நாள், சுரம்,
அரிஆர் சிலம்பின் சீறடி சிவப்ப,
எம்மொடு ஓர்ஆறு படீஇயர், யாழநின்
பொம்மல் ஓதி பொதுள வாரி
    


5


    


அரும்புஅற மலர்ந்த ஆய்பூ மராஅத்துச்
சுரும்புசூழ் அலரி தைஇ, வேய்ந்த நின்
தேம்பாய் கூந்தல் குறும்பல மொசிக்கும்
வண்டுகடிந்து ஓம்பல் தேற்றாய்; அணிகொள
நுண்கோல் எல்வளை தெளிர்க்கும் முன்கை
    


10


    


மெல்இறைப் பணைத்தோள் விளங்க வீசி,
வல்லுவை மன்னால் நடையே- கள்வர்
பகைமிகு கவலைச் செல்நெறி காண்மார்,
மிசைமரம் சேர்த்திய கவைமுறி யாஅத்து.
நார்அரை மருங்கின் நீர்வரப் பொளித்துக்,
    


15


    


களிறுசுவைத் திட்ட கோதுடைத் ததரல்
கல்லா உமணர்க்குத் தீமூட்டு ஆகும்,
துன்புறு தகுவன ஆங்கண், புன்கோட்டு
அரிலிவர் புற்றத்து அல்குஇரை நசைஇ,
வெள்அரா மிளிர வாங்கும்
பிள்ளை எண்கின் மலைவயி னானே.
    


21


258
    


நன்னன் உதியன் அருங்கடிப் பாழித்,
தொன்முதிர் வேளிர் ஓம்பினர் வைத்த
பொன்னினும் அருமைநற்கு அறிந்தும், அன்னோள்
துன்னலம் மாதோ எனினும், அஃது ஒல்லாய்-
தண்மழை தவழும் தாழ்நீர் நனந்தலைக்
    


5


    


கடுங்காற்று எடுக்கும் நெடும்பெருங் குன்றத்து
மாய இருள்அளை மாய்கல் போல,
மாய்கதில்- வாழிய, நெஞ்சே!- நாளும்,
மெல்இயர் குறுமகள் நல்அகம் நசைஇ,
அரவுஇயல் தேரும் அஞ்சுவரு சிறுநெறி,
    


10


    


இரவின் எய்தியும் பெறாஅய், அருள்வரப்
புல்லென் கண்ணை புலம்புகொண்டு, உலகத்து
உள்ளோர்க்கு எல்லாம் பெருநகை யாக;
காமம் கைம்மிக உறுதர,
ஆனா அரும்படர் தலைத்தந் தோயே!
    


15


259
    


வேலும் விளங்கின; இளையரும் இயன்றனர்;
தாரும் தையின; தழையும் தொடுத்தன;
நிலம்நீர் அற்ற வெம்மை நீங்கப்
பெயல்நீர் தலைஇ, உலவைஇலை நீத்துக்
குறுமுறி ஈன்றன, மரனே; நறுமலர்
    


5


    


வேய்ந்தன போலத் தோன்றிப், பலஉடன்
தேம்படப் பொதுளின பொழிலே; கானமும்,
நனிநன்று ஆகிய பனிநீங்கு வழிநாள்,
பால்எனப் பரத்தரும் நிலவின் மாலைப்
போதுவந் தன்று, தூதே; நீயும்
    


10


    


கலங்கா மனத்தை ஆகி, என்சொல்
நயந்தனை கொண்மோ- நெஞ்சுஅமர் தகுவி!
தெற்றி உலறினும், வயலை வாடினும்,
நொச்சி மென்சினை வணர்குரல் சாயினும்,
நின்னினும் மடவள் நனிநின் நயந்த
    


15


    


அன்னை அல்லல் தாங்கி,நின் ஐயர்
புலிமருள் செம்மல் நோக்கி,
வலியாய் இன்னும் தோய்க, நின் முலையே!
    


18


260
    


மண்டிலம் மழுக, மலைநிறம் கிளர,
வண்டினம் மலர்பாய்ந்து ஊத, மீமிசைக்
கண்டற் கானல் குருகினம் ஒலிப்பக்,
கரைஆடு அலவன் அளைவயின் செறியத்,
திரைபாடு அவியத், திமில் தொழில் மறப்பச்,
    


5


    


செக்கர் தோன்றத், துணைபுணர் அன்றில்
எக்கர்ப் பெண்ணை அகமடல் சேரக்,
கழிமலர் கமழ்முகம் கரப்பப், பொழில்மனைப்
புன்னை நறுவீ பொன்நிறம் கொளாஅ,
எல்லை பைப்பய கழிப்பி எல்உற,
    


10


    


யாங்குஆ குவள்கொல்? யானே நீங்காது,
முதுமரத்து உறையும், முரவுவாய் முதுபுள்
கதுமெனக் குழறும், கழுதுவழங்கு, அரைநாள்,
நெஞ்சுநெகிழ் பருவரல் செய்த
அன்பி லாளன் அறிவுநயந் தேனே.
    


15


261
    


கானப் பாதிரிக் கருந்தகட்டு ஒள்வீ
வேனில் அதிரலொடு விரைஇக், காண்வர,
சில்ஐங் கூந்தல் அழுத்தி, மெல்லிணர்த்
தேம்பாய் மராஅம் அடைச்சி, வான்கோல்
இலங்குவளை தெளிர்ப்ப வீசிச், சிலம்புநகச்
    


5


    


சிலமெல் ஒதுக்கமொடு மென்மெல இயலி, 'நின்
அணிமாண் சிறுபுறம் காண்கம்; சிறுநனி
ஏகு' என, ஏகல் நாணி, ஒய்யென
மாகொல் நோக்கமொடு மடம்கொளச் சாஅய்,
நின்றுதலை இறைஞ்சி யோளே; அதுகண்டு,
    


10


    


யாமுந் துறுதல் செல்லேம், ஆயிடை
அருஞ்சுரத்து அல்கி யேமே- இரும்புலி
களிறுஅட்டுக் குழுமும் ஓசையும், களிபட்டு
வில்லோர் குறும்பில் ததும்பும்,
வல்வாய்க் கடுந்துடிப் பாணியும் கேட்டே.
    


15


262
    


முதைபடு பசுங்காட்டு அரில்பவர் மயக்கிப்,
பகடுபல பூண்ட உழவுறு செஞ்செய்,
இடுமுறை நிரம்பி, ஆகுவினைக் கலித்துப்,
பாசிலை அமன்ற பயறுஆ புக்கென,
வாய்மொழித் தந்தையைக் கண்களைந்து, அருளாது,
    


5


    


ஊர்முது கோசர் நவைத்த சிறுமையின்,
கலத்தும் உண்ணாள், வாலிதும் உடாஅள்,
சினத்தின் கொண்ட படிவம் மாறாள்,
மறம்கெழு தானைக் கொற்றக் குறும்பியன்,
செருஇயல் நல்மான் திதியற்கு உரைத்து, அவர்
    


10


    


இன்உயிர் செகுப்பக் கண்டு, சினம் மாறிய
அன்னி மிஞிலி போல, மெய்ம்மலிந்து,
ஆனா உவகையேம் ஆயினெம் - பூ மலிந்து
அருவி ஆர்க்கும் அயம்திகழ் சிலம்பின்
நுண்பல துவலை புதல்மிசை நனைக்கும்
    


15


    


வண்டுபடு நறவின் வண்மகிழ்ப் பேகன்
கொண்டல் மாமலை நாறி,
அம்தீம் கிளவி வந்த மாறே.
    


18


263
    


தயங்குதிரைப் பெருங்கடல், உலகுதொழத் தோன்றி,
வயங்குகதிர் விரிந்த, உருகெழு மண்டிலம்
கயம்கண் வறப்பப் பாஅய், நல்நிலம்
பயம்கெடத் திருகிய பைதுஅறு காலை,
வேறுபல் கவலைய வெருவரு வியன்காட்டு,
    


5


    


ஆறுசெல் வம்பலர் வருதிறம் காண்மார்
வில்வல் ஆடவர் மேலான் ஒற்றி,
நீடுநிலை யாஅத்துக் கோடுகொள் அருஞ்சுரம்
கொண்டனன் கழிந்த வன்கண் காளைக்கு,
அவள் துணிவு அறிந்தனென் ஆயின், அன்னோ!
    


10


    


ஒளிறுவேல் கோதை ஓம்பிக் காக்கும்
வஞ்சி அன்னஎன் வளநகர் விளங்க,
இனிதினிற் புணர்க்குவென் மன்னே - துனிஇன்று
திருநுதல் பொலிந்தவென் பேதை
வருமுலை முற்றத்து ஏமுறு துயிலே!
    


15


264
    


மழையில் வானம் மீன்அணிந் தன்ன,
குழையமல் முசுண்டை வாலிய மலர,
வரிவெண் கோடல் வாங்குகுலை வான்பூப்
பெரிய துடிய கவர்கோற் கோவலர்,
எல்லுப்பெயல் உழந்த பல்லான் நிரையொடு,
    


5


    


நீர்திகழ் கண்ணியர், ஊர்வயின் பெயர்தர;
நனிசேண் பட்ட மாரி தளிசிறந்து,
ஏர்தரு கடுநீர் தெருவுதொறு ஒழுகப்,
பேரிசை முழக்கமொடு சிறந்துநனி மயங்கிக்,
கூதிர்நின் றன்றால்; பொழுதே! காதலா
    


10


    


நம்நிலை அறியார் ஆயினும், தம்நிலை
அறிந்தனர் கொல்லோ தாமே- ஓங்குநடைக்
காய்சின யானை கங்குல் சூழ,
அஞ்சுவர இறுத்த தானை
வெஞ்சின வேந்தன் பாசறை யோரே?
    


15


265
    


புகையின் பொங்கி, வியல்விசும்பு உகந்து,
பனிஊர் அழற்கொடி கடுப்பத் தோன்றும்
இமயச் செவ்வரை மானும் கொல்லோ?
பல்புகழ் நிறைந்த வெல்போர் நந்தர்
சீர்மிகு பாடலிக் குழீஇக், கங்கை
    


5


    


நீர்முதற் கரந்த நிதியம் கொல்லோ?
எவன்கொல்? வாழி, தோழி! வயங்கொளி
நிழற்பால் அறலின் நெறித்த கூந்தல்,
குழற்குரல், பாவை இரங்க, நத்துறந்து,
ஒண்தொடி நெகிழச் சாஅய்ச், செல்லலொடு
    


10


    


கண்பனி கலுழ்ந்துயாம் ஒழியப், பொறை அடைந்து,
இன்சிலை எழிலேறு கெண்டிப், புரைய
நிணம்பொதி விழுத்தடி நெருப்பின் வைத்துஎடுத்து,
அணங்கரு மரபின் பேஎய் போல
விளரூன் தின்ற வேட்கை நீங்கத்,
    


15


    


துகளற விளைந்த தோப்பி பருகித்,
குலாஅ வல்வில் கொடுநோக்கு ஆடவர்
புலாஅல் கையர், பூசா வாயர்,
ஒராஅ உருட்டுங் குடுமிக் குராலொடு
மராஅஞ் சீறூர் மருங்கில் தூங்கும்
    


20


    


செந்நுதல் யானை வேங்கடம் தழீஇ,
வெம்முனை அருஞ்சுரம் இறந்தோர்
நம்மினும் வலிதாத் தூக்கிய பொருளே!
    


23


266
    


கோடுற நிவந்த நீடுஇரும் பரப்பின்
அந்திப் பராஅய புதுப்புனல், நெருநை,
மைந்துமலி களிற்றின் தலைப்புணை தழீஇ,
நரந்தம் நாறும் குவைஇருங் கூந்தல்
இளந்துணை மகளிரொடு ஈர்அணிக் கலைஇ,
    


5


    


நீர்பெயர்ந்து ஆடிய ஏந்துஎழில் மழைக்கண்
நோக்குதொறும் நோக்குதொறும் தவிர்விலை யாகிக்,
காமம் கைம்மிகச் சிறத்தலின், நாண்இழந்து,
ஆடினை என்ப மகிழ்ந! அதுவே
யாழ்இசை மறுகின் நீடூர் கிழவோன்
    


10


    


வாய்வாள் எவ்வி ஏவன் மேவார்
நெடுமிடல் சாய்த்த பசும்பூண் பொருந்தலர்
அரிமண வாயில் உறத்தூர் ஆங்கண்,
கள்ளுடைப் பெருஞ்சோற்று எல்இமிழ் அன்ன,
கவ்வை ஆகின்றால் பெரிதே; இனிஅஃது
    


15


    


அவலம் அன்றுமன், எமக்கே; அயல
கழனி உழவர் கலிசிறந்து எடுத்த
கறங்குஇசை வெரீஇப் பறந்த தோகை
அணங்குடை வரைப்பகம் பொலியவந்து இறுக்கும்
திருமணி விளக்கின் அலைவாய்ச்
செருமிகு சேஎயொடு உற்ற சூளே!
    


21


267
    


'நெஞ்சு நெகிழ்தகுந கூறி, அன்புகலந்து,
அறாஅ வஞ்சினம் செய்தோர், வினைபுரிந்து
திறம்வேறு ஆகல் எற்று?' என்று ஒற்றி,
இனைதல் ஆன்றிசின், நீயே; சினைபாய்ந்து.
உதிர்த்த கோடை, உட்குவரு கடத்திடை,
    


5


    


வெருக்குஅடி அன்ன குவிமுகிழ் இருப்பை,
மருப்புக் கடைந்தன்ன, கொள்ளை வான்பூ
மயிர்க்கால் எண்கின் ஈர்இனம் கவர,
மைபட் டன்ன மாமுக முசுவினம்
பைதுஅறு நெடுங்கழை பாய்தலின் ஒய்யென
    


10


    


வெதிர்படு வெண்ணெல் வெவ்அறைத் தாஅய்,
உகிர்நெறி ஓசையிற் பொங்குவன பொரியும்
ஓங்கல் வெற்பின் சுரம்பல இறந்தோர்
தாம்பழி உடையர் அல்லர்; நாளும்
நயந்தோர்ப் பிணித்தல் தேற்றா, வயங்குவினை
    


15


    


வால்ஏர் எல்வளை நெகிழ்த்த,
தோளே!- தோழி - தவறுஉடை யவ்வே!
    


17


268
    


அறியாய்- வாழி, தோழி!- பொறியரிப்
பூநுதல் யானையொடு புலிபொரக் குழைந்த
குருதிச் செங்களம் புலவுஅற, வேங்கை
உருகெழு நாற்றம் குளவியொடு விலங்கும்
மாமலை நாடனொடு மறுஇன்று ஆகிய
    


5


    


காமம் கலந்த காதல் உண்டெனின்,
நன்றுமன்; அதுநீ நாடாய், கூறுதி;
நாணும் நட்பும் இல்லோர்த் தேரின்,
யான் அலது இல்லை, இவ் உலகத் தானே-
இன்னுயிர் அன்ன நின்னொடுஞ் சூழாது,
    


10


    


முளைஅணி மூங்கிலின் கிளையொடு பொலிந்த
பெரும்பெயர் எந்தை அருங்கடி நீவிச்,
செய்துபின் இரங்கா வினையொடு
மெய்அல் பெரும்பழி எய்தினென் யானே!
    


14


269
    


தொடிதோள் இவர்க! எவ்வமுந் தீர்க!
நெறிஇருங் கதுப்பின் கோதையும் புனைக!
ஏறுடை இனநிரை பெயரப்; பெயராது
செறிசுரை வெள்வேல் மழவர்த் தாங்கிய
தறுக ணாளர் நல்லிசை நிறுமார்,
    


5


    


பிடிமடிந் தன்ன குறும்பொறை மருங்கின்,
நட்ட போலும் நடாஅ நெடுங்கல்
அகலிடம் குயின்ற பல்பெயர் மண்ணி,
நறுவிரை மஞ்சள் ஈர்ம்புறம் பொலிய
அம்புகொண்டு அறுத்த ஆர்நார் உரிவையின்
    


10


    


செம்பூங் கரந்தை புனைந்த கண்ணி
வரிவண்டு ஆர்ப்பச் சூட்டிக் கழற்கால்
இளையர்பதிப் பெயரும் அருஞ்சுரம் இறந்தோர்,
தைஇ நின்ற தண்பெயல் கடைநாள்,
பொலங்காசு நிரைத்த கோடுஏந்து அல்குல்
    


15


    


நலம்கேழ் மாக்குரல் குழையொடு துயல்வரப்,
பாடுஊர்பு எழுதரும் பகுவாய் மண்டிலத்து
வயிர்இடைப் பட்ட தெள்விளி இயம்ப
வண்டற் பாவை உண்துறை தரீஇத்,
திருநுதல் மகளிர் குரவை அயரும்
    


20


    


பெருநீர்க் கானல் தழீஇய இருக்கை,
வாணன் சிறுகுடி, வணங்குகதிர் நெல்லின்
யாணர்த் தண்பணைப் போதுவாய் அவிழ்ந்த
ஒண்செங் கழுநீர் அன்ன நின்
கண்பனி துடைமார் வந்தனர் விரைந்தே.
    


25


270
    


இருங்கழி மலர்ந்த வள்ளிதழ் நீலம்,
புலாஅல் மறுகின் சிறுகுடிப் பாக்கத்து
இனமீன் வேட்டுவர், ஞாழலொடு மிலையும்
மெல்லம் புலம்ப! நெகிழ்ந்தன, தோளே;
சேயிறாத் துழந்த நுரைபிதிர்ப் படுதிரை
    


5


    


பராஅரைப் புன்னை வாங்குசினைத் தோயும்
கானல் பெருந்துறை நோக்கி, இவளே,
கொய்சுவற் புரவிக் கைவண் கோமான்
நல்தேர்க் குட்டுவன் கழுமலத்து அன்ன,
அம்மா மேனி தொல்நலம் தொலைய,
    


10


    


துஞ்சாக் கண்ணள் அலமரும், நீயே,
கடவுள் மரத்த முள்மிடை குடம்பைச்
சேவலொடு புணராச் சிறுகரும் பேடை
இன்னாது உயங்கும் கங்குலும்,
நும்ஊர் உள்ளுவை; நோகோ, யானே.
    


15


271
    


பொறிவரிப் புறவின் செங்காற் சேவல்
சிறுபுன் பெடையொடு சேண்புலம் போகி,
அரிமணல் இயவில் பரல்தேர்ந்து உண்டு,
வரிமரல் வாடிய வறன்நீங்கு நனந்தலைக்
குறும்பொறை மருங்கின் கோட்சுரம் நீந்தி,
    


5


    


நெடுஞ்சேண் வந்த நீர்நசை வம்பலர்
செல்லுயிர் நிறுத்த சுவைக்காய் நெல்லிப்
பல்காய் அஞ்சினை அகவும் அத்தம்
சென்று, நீர் அவணிர் ஆகி, நின்றுதரும்
நிலைஅரும் பொருட்பிணி நினைந்தனிர் எனினே,
    


10


    


வல்வதாக, நும் செய்வினை! இவட்கே,
களிமலி கள்ளின் நல்தேர் அவியன்
ஆடியல் இளமழை சூடித் தோன்றும்
பழம்தூங்கு விடரகத்து எழுந்த காம்பின்
கண்ணிடை புரையும் நெடுமென் பணைத்தோள்,
    


15


    


திருந்துகோல் ஆய்தொடி ஞெகிழின்,
மருந்தும் உண்டோ , பிரிந்துறை நாட்டே?
    


17


272
    


இரும்புலி தொலைத்த பெருங்கை வேழத்துப்
புலவுநாறு புகர்நுதல் கழுவக், கங்குல்
அருவி தந்த அணங்குடை நெடுங்கோட்டு
அஞ்சுவரு விடர்முகை ஆர்இருள் அகற்றிய,
மின்ஒளிர் எஃகம் செல்நெறி விளக்கத்,
    


5


    


தனியன் வந்து, பனிஅலை முனியான்
நீர்இழி மருங்கின் ஆர்இடத்து அமன்ற
குளவியொடு மிடைந்த கூதளங் கண்ணி
அசையா நாற்றம் அசைவளி பகரத்
துறுகல் நண்ணிய கறிஇவர் படப்பைக்
    


10


    


குறிஇறைக் குரம்பைநம் மனைவயின் புகுதரும்,
மெய்ம்மலி உவகையன்; அந்நிலை கண்டு,
'முருகு' என உணர்ந்து, முகமன் கூறி,
உருவச் செந்தினை நீரொடு தூஉய்,
நெடுவேள் பரவும், அன்னை, அன்னோ!
    


15


    


என்ஆ வதுகொல் தானே - பொன்னென
மலர்ந்த வேங்கை அலங்குசினை பொலிய
மணிநிற மஞ்ஜை அகவும்
அணிமலை நாடனொடு அமைந்தநம் தொடர்பே?
    


19


273
    


விசும்பு விசைத்துஎறிந்த கூதளங் கோதையிற்,
பசுங்கால் வெண்குருகு வாப்பறை வளைஇ,
ஆர்கலி வளவயின் போதொடு பரப்பப்,
புலம்புனிறு தீர்ந்த புதுவரல் அற்சிரம்,
நலம்கவர் பசலை நலியவும், நந்துயர்
    


5


    


அறியார் கொல்லோ தாமே? அறியினும்,
நம்மனத்து அன்ன மென்மை இன்மையின்,
நம்முடை உலகம் உள்ளார் கொல்லோ?
யாங்கென உணர்கோ, யானே?- வீங்குபு
தலைவரம்பு அறியாத் தகைவரல் வாடையொடு
    


10


    


முலையிடைத் தோன்றிய நோய்வளர் இளமுளை
அசைவுடை நெஞ்சத்து உயவுத்திரள் நீடி,
ஊரோர் எடுத்த அம்பல் அம்சினை,
ஆராக் காதல் அவிர்தளிர் பரப்பிப்
புலவர் புகழ்ந்த நாணில் பெருமரம்
    


15


    


நிலவரை எல்லாம் நிழற்றி,
அலர்அரும்பு ஊழ்ப்பவும், வாரா தோரே.
    


17


274
    


இருவிசும்பு அதிர முழங்கி, அரநலிந்து,
இகுபெயல் அழிதுளி தலைஇ, வானம்
பருவஞ் செய்த பானாட் கங்குல்,
ஆடுதலைத் துருவின் தோடு ஏமார்ப்ப,
கடைகோல் சிறுதீ அடைய மாட்டித்,
    


5


    


திண்கால் உறியன், பானையன், அதளன்,
நுண்பல் துவலை ஒருதிறம் நனைப்பத்,
தண்டுகால் ஊன்றிய தனிநிலை இடையன்,
மடிவிடு வீளை, கடிதுசென்று இசைப்பத்,
தெறிமறி பார்க்கும் குறுநரி வெரீஇ
    


10


    


முள்ளுடைக் குறுந்தூறு இரியப் போகும்
தண்ணறும் புறவி னதுவே - நறுமலர்
முல்லை சான்ற கற்பின்
மெல்லியற் குறுமகள் உறைவின் ஊரே.
    


14


275
    


ஓங்குநிலைத் தாழி மல்கச் சார்த்திக்,
குடைஅடை நீரின் மடையினள் எடுத்த
பந்தர் வயலைப், பந்து எறிந்து ஆடி,
இளமைத் தகைமையை வளமனைக் கிழத்தி!
'பிதிர்வை நீரை வெண்நீறு ஆக;' என,
    


5


    


யாம்தற் கழறுங் காலைத், தான்தன்
மழலை இன்சொல், கழறல் இன்றி,
இன்உயிர் கலப்பக் கூறி, நன்னுதல்
பெருஞ்சோற்று இல்லத்து ஒருங்குஇவண் இராஅள்,
ஏதி லாளன் காதல் நம்பித்,
    


10


    


திரளரை இருப்பைத் தொள்ளை வான்பூக்
குருளை எண்கின் இருங்கிளை கவரும்
வெம்மலை அருஞ்சுரம், நம்இவண் ஒழிய,
இருநிலன் உயிர்க்கும் இன்னாக் கானம்,
நெருநைப் போகிய பெருமடத் தகுவி
    


15


    


ஐதுஅகல் அல்குல் தழையணிக் கூட்டும்
கூழை நொச்சிக் கீழது, என்மகள்
செம்புடைச் சிறுவிரல் வரித்த
வண்டலும் காண்டீரோ, கண்உடை யீரே?
    


19


276
    


நீளிரும் பொய்கை இரைவேட்டு எழுந்த
வாளை வெண்போத்து உணீஇய, நாரைதன்
அடிஅறி வுறுதல் அஞ்சிப், பைப்பயக்
கடிஇலம் புகூஉம் கள்வன் போலச்,
சாஅய் ஒதுங்குந் துறைகேழ் ஊரனொடு
    


5


    


ஆவதுஆக! இனிநாண் உண்டோ ?
வருகதில் அம்ம, எம் சேரி சேர!
அரிவேய் உண்கண் அவன்பெண்டிர் காணத்,
தாரும் தானையும் பற்றி, ஆரியர்
பிடிபயின்று தரூஉம் பெருங்களிறு போலத்
    


10


    


தோள்கந் தாகக் கூந்தலின் பிணித்து, அவன்
மார்புகடி கொள்ளேன் ஆயின், ஆர்வுற்று
இரந்தோர்க்கு ஈயாது ஈட்டியோன் பொருள்போல்,
பரந்து வெளிப்படாது ஆகி,
வருந்துக தில்ல, யாய் ஓம்பிய நலனே!
    


15


277
    


தண்கதிர் மண்டிலம் அவிர்அறச் சாஅய்ப்
பகலழி தோற்றம் போலப், பையென
நுதல்ஒளி கரப்பவும், ஆள்வினை தருமார்,
தவலில் உள்ளமொடு எஃகுதுணை ஆகக்,
கடையல குரலம் வாள்வரி உழுவை
    


5


    


பேழ்வாய்ப் பிணவின் விழுப்பசி நோனாது
இரும்பனஞ் செறும்பின் அன்ன பரூஉமயிர்ச்,
சிறுகண், பன்றி வருதிறம் பார்க்கும்
அத்தம்ஆர் அழுவத்து ஆங்கண் நனந்தலை,
பொத்துடை மரத்த புகர்படு நீழல்,
    


10


    


ஆறுசெல் வம்பலர் அசையுநர் இருக்கும்,
ஈரம்இல், வெஞ்சுரம் இறந்தோர் நம்வயின்
வாராஅளவை- ஆயிழை!- கூர்வாய்
அழல்அகைந் தன்ன காமர் துதைமயிர்
மனைஉறை கோழி மறனுடைச் சேவல்
    


15


    


போர்எரி எருத்தம் போலக் கஞலிய
பொங்கழல் முருக்கின் எண்குரல் மாந்தி,
சிதர்சிதர்ந்து உகுத்த செவ்வி வேனில்
வந்தன்று அம்ம, தானே;
வாரார் தோழி! நம் காத லோரே.
    


20


278
    


குணகடல் முகந்த கொள்ளை வானம்
பணைகெழு வேந்தர் பல்படைத் தானைத்
தோல்நிரைத் தனைய ஆகி, வலன்ஏர்பு
கோல்நிமிர் கொடியின் வசிபட மின்னி,
உரும்உரறு அதிர்குரல் தலைஇப், பானாள்,
    


5


    


பெருமலை மீமிசை முற்றின ஆயின்,
வாள்இலங்கு அருவி தாஅய், நாளை
இருவெதிர் அம்கழை ஒசியத் தீண்டி
வருவது மாதோ, வண்பரி உந்தி,
நனிபெரும் பரப்பின் நம்ஊர் முன்துறைப்,
    


10


    


பனிபொரு மழைக்கண் சிவந்த, பானாள்
முனிபடர் அகல மூழ்குவம் கொல்லோ!
மணிமருள் மேனி ஆய்நலம் தொலைய,
தணிவுஅருந் துயரம் செய்தோன்
அணிகிளர் நெடுவரை ஆடிய நீரே?
    


15


279
    


'நட்டோ ர் இன்மையும், கேளிர் துன்பமும்,
ஒட்டாது உறையுநர் பெருக்கமும், காணூஉ
ஒருபதி வாழ்தல் ஆற்றுப தில்ல
பொன்னவிர் சுணங்கொடு செறிய வீங்கிய
மென்முலை முற்றம் கடவா தோர்' என,
    


5


    


நள்ளென் கங்குலும் பகலும் இயைந்து இயைந்து
உள்ளம் பொத்திய உரம்சுடு கூர்எரி
ஆள்வினை மாரியின் அவியா, நாளும்
கடறுஉழந்து இவணம் ஆகப், படர்உழந்து
யாங்குஆ குவள்கொல் தானே - தீம்தொடை
    


10


    


விளரி நரம்பின் நயவரு சீறுயாழ்
மலிபூம் பொங்கர் மகிழ்குரற் குயிலொடு
புணர்துயில் எடுப்பும் புனல்தெளி காலையும்,
நம்முடை மதுகையள் ஆகி, அணிநடை
அன்னமாண் பெடையின் மென்மெல இயலிக்,
    


15


    


கையறு நெஞ்சினள், அடைதரும்
மைஈர் ஓதி மாஅ யோளே?
    


17


280
    


பொன் அடர்ந் தன்ன ஒள்ளிணர்ச் செருந்திப்
பன்மலர் வேய்ந்த நலம்பெறு கோதையள்,
திணிமணல் அடைகரை அலவன் ஆட்டி
அசையினள் இருந்த ஆய்தொடிக் குறுமகள்,
நலம்சால் விழுப்பொருள் கலம்நிறை கொடுப்பினும்,
    


5


    


பெறல்அருங் குரையள் ஆயின், அறம்தெரிந்து,
நாம்உறை தேஎம் மரூஉப்பெயர்ந்து, அவனொடு
இருநீர்ச் சேர்ப்பின் உப்புடன் உழுதும்,
பெருநீர்க் குட்டம் புணையொடு புக்கும்,
படுத்தனம் பணிந்தனம், அடுத்தனம், இருப்பின்,
    


10


    


தருகுவன் கொல்லோ தானே - விரிதிரைக்
கண்திரள் முத்தம் கொண்டு ஞாங்கர்த்
தேனிமிர் அகன்கரைப் பகுக்கும்
கானலம் பெருந்துறைப் பரதவன் எமக்கே? .
    


14


281
    


செய்வது தெரிந்திசின்- தோழி! அல்கலும்,
அகலுள் ஆண்மை அச்சறக் கூறிய
சொல்பழுது ஆகும் என்றும் அஞ்சாது,
ஒல்குஇயல் மடமயில் ஒழித்த பீலி
வான்போழ் வல்வில் சுற்றி, நோன்சிலை
    


5


    


அவ்வார் விளிம்பிற்கு அமைந்த நொவ்வியல்
கனைகுரல் இசைக்கும் விரைசெல் கடுங்கணை
முரண்மிகு வடுகர் முன்னுற, மோரியர்
தென்திசை மாதிரம் முன்னிய வரவிற்கு
விண்ணுற ஓங்கிய பனிஇருங் குன்றத்து,
    


10


    


எண்கதிர்த் திகிரி உருளிய குறைத்த
அறைஇறந்து, அவரோ சென்றனர்
பறையறைந் தன்ன அலர்நமக்கு ஒழித்தே.
    


13


282
    


பெருமலைச் சிலம்பின் வேட்டம் போகிய,
செறிமடை அம்பின், வல்வில், கானவன்
பொருதுதொலை யானை வெண்கோடு கொண்டு,
நீர்திகழ் சிலம்பின் நன்பொன் அகழ்வோன்,
கண்பொருது இமைக்கும் திண்மணி கிளர்ப்ப,
    


5


    


வைந்நுதி வால்மருப்பு ஒடிய உக்க
தெண்நீர் ஆலி கடுக்கும் முத்தமொடு
மூவேறு தாரமும் ஒருங்குடன் கொண்டு
சாந்தம் பொறைமரம் ஆக, நறைநார்
வேங்கைக் கண்ணியன் இழிதரும் நாடற்கு
    


10




இன்தீம் பலவின் ஏர்கெழு செல்வத்து
எந்தையும் எதிர்ந்தனன், கொடையே; அலர்வாய்
அம்பல் ஊரும் அவனொடு மொழியும்;
சாயிறைத் திரண்ட தோள்பா ராட்டி,
யாயும், 'அவனே என்னும்; யாமும்,
    


15


    


'வல்லே வருக, வரைந்த நாள்; 'என,
நல்இறை மெல்விரல் கூப்பி,
இல்லுறை கடவுட்கு ஓக்குதும், பலியே!
    


18


283
    


நன்னெடுங் கதுப்பொடு பெருந்தோள் நீவிய!
நின்னிவண் ஒழிதல் அஞ்சிய என்னினும்,
செலவுதலைக் கொண்ட பெருவிதுப்பு உறுவி
பல்கவர் மருப்பின் முதுமான் போக்கிச்,
சில்உணாத் தந்த சீறூர்ப் பெண்டிர்
    


5


    


திரிவயின், தெவுட்டும் சேண்புலக் குடிஞைப்
பைதன் மென்குரல் ஐதுவந்து இசைத்தொறும்,
போகுநர் புலம்பும் ஆறே ஏகுதற்கு
அரிய ஆகும்என் னாமைக், கரிமரம்
கண்அகை இளங்குழை கால்முதற் கவினி,
    


10


    


விசும்புடன் இருண்டு, வெம்மை நீங்கப்,
பசுங்கண் வானம் பாய்தளி பொழிந்தெனப்,
புல்நுகும்பு எடுத்த நல்நெடுங் கானத்து,
ஊட்டுறு பஞ்சிப் பிசிர்பரந் தன்ன,
வண்ண மூதாய் தண்நிலம் வரிப்ப,
    


15


    


இனிய ஆகுக தணிந்தே
இன்னா நீப்பின் நின்னொடு செலற்கே.
    


17


284
    


சிறியிலை நெல்லிக் காய்கண் டன்ன
குறுவிழிக் கண்ண கூரல்அம் குறுமுயல்
முடந்தை வரகின் வீங்குபீள் அருந்துபு,
குடந்தைஅம் செவிய கோட்பவர் ஒடுங்கி,
இன்துயில் எழுந்து, துணையொடு போகி,
    


5


    


முன்றில் சிறுநிறை நீர்கண்டு உண்ணும்
புன்புலம் தழீஇய பொறைமுதற் சிறுகுடித்,
தினைகள் உண்ட தெறிகோல் மறவர்,
விதைத்த வில்லர், வேட்டம் போகி,
முல்லைப் படப்பைப் புல்வாய் கெண்டும்
    


10


    


காமர் புறவி னதுவே- காமம்
நம்மினும் தான்தலை மயங்கிய
அம்மா அரிவை உறைவின் ஊரே.
    


13


285
    


'ஒழியச் சென்மார், செல்ப' என்று, நாம்
அழிபடர் உழக்கும் அவல நெஞ்சத்து
எவ்வம் இகந்துசேண் அகல, வைஎயிற்று
ஊன்நகைப் பிணவின் உறுபசி களைஇயர்,
காடுதேர் மடப்பிணை அலறக் கலையின்
    


5


    


ஓடுகுறங்கு அறுத்த செந்நாய் ஏற்றை
வெயில்புலந்து இளைக்கும் வெம்மைய, பயில்வரி
இரும்புலி வேங்கைக் கருந்தோல் அன்ன
கல்எடுத்து எறிந்த பல்கிழி உடுக்கை
உலறுகுடை வம்பலர் உயர்மரம் ஏறி,
    


10


    


ஏறுவேட்டு எழுந்த இனம்தீர் எருவை
ஆடுசெவி நோக்கும் அத்தம், பணைத்தோள்
குவளை உண்கண் இவளும் நம்மொடு
வரூஉம் என்றனரே, காதலர்
வாராய், தோழி! முயங்குகம் பலவே.
    


15


286
    


வெள்ளி விழுந்தொடி மென்கருப்பு உலக்கை,
வள்ளி நுண்இடை வயின்வயின் நுடங்க,
மீன்சினை அன்ன வெண்மணல் குவைஇக்,
காஞ்சி நீழல், தமர்வளம் பாடி,
ஊர்க்குறு மகளிர் குறுவழி, விறந்த
    


5


    


வராஅல் அருந்திய சிறுசிரல் மருதின்
தாழ்சினை உறங்கும் தண்துறை ஊர!
விழையா உள்ளம் விழையும் ஆயினும்,
என்றும், கேட்டவை தோட்டி ஆகமீட்டு ஆங்கு,
அறனும் பொருளும் வழாமை நாடி,
    


10


    


தற்றகவு உடைமை நோக்கி, மற்றதன்
பின்ஆ கும்மே, முன்னியது முடித்தல்;
அனைய, பெரியோர் ஒழுக்கம்; அதனால்,
அரிய பெரியோர்த் தெரியுங் காலை
நும்மோர் அன்னோர் மாட்டும், இன்ன
    


15


    


பொய்யொடு மிடைந்தவை தோன்றின்,
மெய்யாண்டு உளதோ, இவ்வுலகத் தானே?
    


17


287
    


தொடிஅணி முன்கைத் தொகுவிரல் குவைஇப்,
படிவ நெஞ்சமொடு பகல்துணை ஆக,
நோம்கொல்? அளியள் தானே!- தூங்குநிலை,
மரைஏறு சொறிந்த மாத்தட் கந்தின்
சுரைஇவர் பொதியில் அம்குடிச் சீறூர்
    


5


    


நாட்பலி மறந்த நரைக்கண் இட்டிகை,
புரிசை மூழ்கிய பொரி அரை ஆலத்து
ஒருதனி நெடுவீழ் உதைத்த கோடை
துணைப் புறா இரிக்கும் தூய்மழை நனந்தலைக்,
கணைக்கால் அம்பிணை ஏறுபுறம் நக்க,
    


10


    


ஒல்குநிலை யாஅத்து ஓங்குசினை பயந்த
அல்குறு வரிநிழல் அசையினம் நோக்க,
அரம்புவந்து அலைக்கும் மாலை,
நிரம்பா நீள்இடை வருந்துதும் யாமே.
    


14


288
    


சென்மதி; சிறக்க; நின் உள்ளம்! நின்மலை
ஆரம் நீவிய அம்பகட்டு மார்பினை,
சாரல் வேங்கைப் படுசினைப் புதுப்பூ
முருகுமுரண் கொள்ளும் உருவக் கண்ணியை,
எரிதின் கொல்லை இறைஞ்சிய ஏனல்,
    


5


    


எவ்வம் கூரிய, வைகலும் வருவோய்!
கனிமுதிர் அடுக்கத்துஎம் தனிமை காண்டலின்
எண்மை செய்தனை ஆகுவை; நண்ணிக்
கொடியோர் குறுகும் நெடிஇருங் குன்றத்து,
இட்டுஆறு இரங்கும் விட்டுஒளிர் அருவி
    


20


    


அருவரை இழிதரும் வெருவரு படாஅர்க்
கயந்தலை மந்தி உயங்குபசி களைஇயர்,
பார்ப்பின் தந்தை பழச்சுளை தொடினும்,
நனிநோய் ஏய்க்கும் பனிகூர் அடுக்கத்து,
மகளிர் மாங்காட்டு அற்றே துகள் அறக்
    


25


    


கொங்தொடு உதிர்த்த கதுப்பின்,
அம்தீம் கிளவித் தந்தை காப்பே!
    


27


289
    


சிலைஏ றட்ட கணைவீழ் வம்பலர்
உயர்பதுக்கு இவர்ந்த ததர்கொடி அதிரல்
நெடுநிலை நடுகல் நாட்பலிக் கூட்டும்
சுரனிடை விலங்கிய மரன்ஓங்கு இயவின்,
வந்து, வினை வலித்த நம்வயின், என்றும்
    


5


    


தெருமரல் உள்ளமொடு வருந்தல் ஆனாது,
நெகிழா மென்பிணி வீங்கிய கைசிறிது
அவிழினும், உயவும் ஆய்மடத் தகுவி;
சேண்உறை புலம்பின் நாள்முறை இழைத்த
திண்சுவர் நோக்கி, நினைந்து கண்பனி,
    


10


    


நெகிழ்நூல் முத்தின், முகிழ்முலைத் தெறிப்ப,
மைஅற விரிந்த படைஅமை சேக்கை
ஐமென் தூவி அணைசேர்பு அசைஇ
மையல் கொண்ட மதன்அழி இருக்கையள்
பகுவாய்ப் பல்லி படுதொறும் பரவி;
    


15


    


'நல்ல கூறு' என நடுங்கிப்
புல்லென் மாலையொடு பொரும்கொல் தானே?
    


17


290
    


குடுமிக் கொக்கின் பைங்காற் பேடை
இருஞ்சேற்று அள்ளல் நாட்புலம் போகிய
கொழுமீன் வல்சிப் புன்தலைச் சிறாஅர்,
நுண்ஞாண் அவ்வலைச் சேவல் பட்டென,
அல்குறு பொழுதின் மெல்குஇரை மிசையாது,
    


5


    


பைதல் பிள்ளை தழீஇ, ஒய்யென,
அம்கண் பெண்ணை அன்புற நரலும்
சிறுபல் தொல்குடிப் பெருநீர்ச் சேர்ப்பன்
கழிசேர் புன்னை அழிபூங் கானல்,
தணவா நெஞ்சமொடு தமியன் வந்து நம்
    


10


    


மணவா முன்னும் எவனோ, தோழி?
வெண்கோட்டு யானை விறற்போர்க் குட்டுவன்
தென்திரைப் பரப்பின் தொண்டி முன்துறைச்,
கரும்புஉண மலர்ந்த பெருந்தண் நெய்தல்
மணிஏர் மாண்நலம் ஒரீஇப்,
பொன்நேர் வண்ணம் கொண்டஎன் கண்ணே?
    


16


291
    


வானம் யெல்வளம் கரப்பக், கானம்
உலறி இலைஇல வாகப், பல உடன்
ஏறுடை ஆயத்து இனம்பசி தெறுப்பக்
கயன்அற வறந்த கோடையொடு நயன் அறப்
பெருவரை நிவந்த மருங்கில், கொடுவரிப்
    


5


    


புலியொடு பொருது சினஞ்சிவந்து, வலியோடு
உரவுக்களிறு ஒதுங்கிய மருங்கில் பரூஉப்பரல்
சிறுபல் மின்மினி கடுப்ப எவ்வாயும்
நிறைவன இமைக்கும் நிரம்பா நீள்இடை,
எருவை இருஞ்சிறை இரீஇய, விரிஇணர்த்
    


10


    


தாதுஉண் தும்பி முரல்இசை கடுப்பப்,
பரியினது உயிர்க்கும் அம்பினர், வெருவர
உவலை சூடிய தலையர், கவலை
ஆர்த்து, உடன் அரும்பொருள் வவ்வலின், யாவதும்
சாத்துஇடை வழங்காச் சேண்சிமை அதரச்
    


15


    


சிறியிலை நெல்லித் தீம்சுவைத் திரள்காய்
உதிர்வன தாஅம் அத்தம் தவிர்வுஇன்று,
புள்ளிஅம் பிணை உணீஇய உள்ளி,
அறுமருப்பு ஒழித்த தலைய, தோல்பொதி
மறுமருப்பு இளங்கோடு அதிரக் கூஉம்
    


20


    


சுடர்தெற வருந்திய அருஞ்சுரம் இறந்து, ஆங்கு
உள்ளினை வாழிய, நெஞ்சே! போதுஎனப்
புலம்கமழ் நாற்றத்து இரும்பல் கூந்தல்,
நல்லெழில், மழைக்கண், நம் காதலி
மெல்லிறைப் பணைத்தோள் விளங்கும்மாண் கவினே.
    


25


292
    


கூறாய், செய்வது தோழி! வேறுஉணர்ந்து,
அன்னையும் பொருள்உகுத்து அலமரும்; மென்முறிச்
சிறுகுளகு அருந்து, தாய்முலை பெறாஅ,
மறிகொலைப் படுத்தல் வேண்டி, வெறிபுரி
ஏதில் வேலன் கோதை துயல்வரத்
    


5


    


தூங்கும் ஆயின், அதூஉம் நாணுவல்,
இலங்குவளை நெகிழ்ந்த செல்லல்; புலம்படர்ந்து
இரவின் மேயல் மரூஉம் யானைக்
கால்வல் இயக்கம் ஒற்றி, நடுநாள்,
வரையிடைக் கழுதின் வன்கைக் கானவன்
    


10


    


கடுவிசைக் கவணின் எறிந்த சிறுகல்
உடுஉறு கணையின் போகிச் சாரல்
வேங்கை விரிஇணர் சிதறித் தேன் சிதையூஉ,
பலவின் பழத்துள் தங்கும்
மலைகெழு நாடன் மணவாக் காலே!
    


15


293
    


இலைஒழித்து உலறிய புன்தலை உலவை
வலைவலந் தனைய ஆகப், பலஉடன்
சிலம்பி சூழ்ந்த புலம்கெடு வைப்பின்,
துகில்ஆய் செய்கைப் பாவிரிந் தன்ன
வெயில்அவிர்பு நுடங்கும் வெவ்வெங் களரி,
    


5


    


குயிற்கண் அன்ன குரூஉக்காய் முற்றி
மணிக்காசு அன்ன மால்நிற இருங்கனி
உகாஅ மென்சினை உதிர்வன கழியும்
வேனில் வெஞ்சுரம் தமியர் தாமே
செல்ப என்ப தோழி! யாமே,
    


10


    


பண்பில் கோவலர் தாய்பிரித்து யாத்த
நெஞ்சமர் குழவிபோல, நொந்து நொந்து,
இன்னா மொழிதும் என்ப;
என்மயங் கினர்கொல், நம் காத லோரே?
    


14


294
    


மங்குல் மாமழை விண்அதிர்பு முழங்கித்,
துள்ளுப்பெயல் கழிந்த பின்றை, புகையுறப்
புள்ளிநுண் துவலைப் பூவகம் நிறையக்,
காதலர்ப் பிரிந்த கையறு மகளிர்
நீர்வார் கண்ணின் கருவிளை மலரத்,
    


5


    


துய்த்தலைப் பூவின் புதலிவர் ஈங்கை
நெய்தோய்ந் தன்ன நீர்நனை அம்தளிர்
இருவகிர் ஈருளின் ஈரிய துயல்வர,
அவரைப் பைம்பூப் பயில, அகல்வயல்
கதிர்வார் காய்நெல் கட்குஇனிது இறைஞ்சக்
    


10


    


சிதர்சினை தூங்கும் அற்சிர அரைநாள்,
'காய்சின வேந்தன் பாசறை நீடி,
நம்நோய் அறியா அறனி லாளர்
இந்நிலை களைய வருகுவர், கொல்?' என
ஆனாது எறிதரும் வாடையொடு
நோனேன், தோழி! என் தனிமை யானே!
    


16


295
    


நிலம்நீர் அற்று நீள்சுனை வறப்பக்
குன்றுகோடு அகையக், கடுங்கதிர் தெறுதலின்,
என்றூழ் நீடிய வேய்படு நனந்தலை,
நிலவுநிற மருப்பின் பெருங்கை சேர்த்தி,
வேங்கை வென்ற வெருவரு பணைத்தோள்
    


5


    


ஓங்கல் யானை உயங்கி, மதம் தேம்பிப்
பல்மர ஒருசிறைப் பிடியொடு வதியும்
கல்லுடை அதர கானம் நீந்திக்
கடல்நீர் உப்பின் கணஞ்சால் உமணர்
உயங்குபகடு உயிர்ப்ப அசைஇ, முரம்பு இடித்து
    


10


    


அகல்இடம் குழித்த அகல்வாய்க் கூவல்
ஆறுசெல் வம்பலர் அசைவிட ஊறும்,
புடையலம் கழற்கால் புல்லி குன்றத்து,
நடைஅருங் கானம் விலங்கி, நோன்சிலைத்
தொடைஅமை பகழித் துவன்றுநிலை வடுகர்,
    


15


    


பிழிஆர் மகிழ்நர், கலிசிறந்து ஆர்க்கும்
மொழிபெயர் தேஎம் இறந்தனர் ஆயினும்,
பழிதீர் மாண்நலம் தருகுவர் மாதோ;
மாரிப் பித்திகத்து ஈர்இதழ் புரையும்
அங்கலுழ் கொண்ட செங்கடை மழைக்கண்,
    


20


    


மணங்கமழ் ஐம்பால், மடந்தை! நின்
அணங்குநிலை பெற்ற தடமென் தோளே!
    


22


296
    


கோதை இணர, குறுங்கால், காஞ்சிப்
போதுஅவிழ் நறுந்தாது அணிந்த கூந்தல்,
அரிமதர் மழைக்கண், மாஅ யோளொடு
நெருநையும் கமழ்பொழில் துஞ்சி, இன்றும்,
பெருநீர் வையை அவளொடு ஆடிப்,
    


5


    


புலரா மார்பினை வந்துநின்று, எம்வயின்
கரத்தல் கூடுமோ மற்றே பரப்பில்
பன்மீன் கொள்பவர் முகந்த இப்பி
நார்அரி நறவின் மகிழ்நொடைக் கூட்டும்
பேர்இசை கொற்கைப் பொருநன், வென்வேல்
    


10


    


கடும்பகட்டு யானை நெடுந்தேர்ச் செழியன்,
மலைபுரை நெடுநகர்க் கூடல் நீடிய
மலிதரு கம்பலை போல,
அலர்ஆ கின்று, அது பலர்வாய்ப் பட்டே.
    


14


297
    


பானாட் கங்குலும், பெரும்புன் மாலையும்,
ஆனா நோயொடு, அழிபடர்க் கலங்கி,
நம்வயின் இனையும் இடும்பை கைம்மிக,
என்னை ஆகுமோ, நெஞ்சே! நம் வயின்;
இருங்கவின் இல்லாப் பெரும்புன் தாடிக்,
    


5


    


கடுங்கண் மறவர் பகழி மாய்த்தென,
மருங்குல் நுணுகிய பேஎம் முதிர் நடுகல்
பெயர்பயம் படரத் தோன்றுகுயில் எழுத்து
இயைபுடன் நோக்கல் செல்லாது, அசைவுடன்
ஆறுசெல் வம்பலர் விட்டனர் கழியும்
    


10


    


சூர்முதல் இருந்த ஓமையம் புறவின்,
நீர்முள் வேலிப் புலவுநாறு முன்றில்,
எழுதி யன்ன கொடிபடு வெருகின்
பூளை அன்ன பொங்குமயிர்ப் பிள்ளை,
மதிசூழ் மீனின், தாய்வழிப் படூஉம்
    


15


    


சிறுகுடி மறவர் சேக்கோள் தண்ணுமைக்கு
எருவைச் சேவல் இருஞ்சிறை பெயர்க்கும்
வெருவரு கானம், நம்மொடு,
'வருவல்' என்றோள் மகிழ்மட நோக்கே?
    


19


298
    


பயங்கெழு திருவின் பல்கதிர் ஞாயிறு
வயங்குதொழில் தரீஇயர், வலன்ஏர்பு விளங்கி,
மல்குகடல் தோன்றி யாங்கு, மல்குடை,
மணிமருள் மாலை, மலர்ந்த வேங்கை
ஒண்தளிர் அவிர்வரும் ஒலிகெழு பெருஞ்சினைத்
    


5


    


தண்துளி அசைவளி தைவரும் நாட!
கொன்றுசினம் தணியாது வென்றுமுரண் சாம்பாது,
இரும்பிடித் தொழுதியின் இனந்தலை மயங்காது,
பெரும்பெயற் கடாஅம் செருக்கி, வளமலை
இருங்களிறு இயல்வரும் பெருங்காட்டு இயவின்,
    


10


    


ஆர்இருள் துமிய வெள்வேல் ஏந்தி,
தாம்பூங் கோதை ஊதுவண்டு இரீஇ,
மென்பிணி அவிழ்ந்த அரைநாள் இரவு, இவண்
நீவந் ததனினும், இனிதுஆ கின்றே;
தூவல் கள்ளின் துணைதேர், எந்தை
    


15


    


கடியுடை வியல்நகர் ஓம்பினள் உறையும்
யாய்அறி வுறுதல் அஞ்சிப் பானாள்,
காவல் நெஞ்சமொடு காமம் செப்பேன்,
யான்நின் கொடுமை கூற, நினைபுஆங்கு,
இனையல்; வாழி, தோழி! நம் துறந்தவர்
    


20


    


நீடலர் ஆகி வருவர், வல்லென;
கங்குல் உயவுத்துணை ஆகிய
துஞ்சாது உறைவி இவளுவந் ததுவே!
    


23


299
    


எல்லையும் இரவும், வினைவயின் பிரிந்த
முன்னம், முன்உறுபு அடைய உள்ளிய
பதிமறந்து உறைதல் வல்லுநம் ஆயினும்
அதுமறந்து உறைதல் அரிது ஆகின்றே
கடுவளி எடுத்த கால்வழி தேக்கிலை
    


5


    


நெடுவிளிப் பருந்தின் வெறிஎழுந் தாங்கு,
விசும்புகண் புதையப் பாஅய்ப், பலஉடன்
அகல்இடம் செல்லுநர் அறிவுகெடத் தாஅய்க்,
கவலை சுரக்கும் காடுஅகல் அத்தம்,
செய்பொருள் மருங்கின் செலவுதனக்கு உரைத்தென
    


10


    


வைகுநிலை மதியம் போலப், பையெனப்,
புலம்புகொள் அவலமொடு, புதுக்கவின் இழந்த
நலம்கெழு திருமுகம் இறைஞ்சி, நிலம் கிளையா,
நீரொடு பொருத ஈர்இதழ் மழைக்கண்
இகுதரு தெண்பனி ஆகத்து உறைப்பக்,
    


15


    


கால்நிலை செல்லாது, கழிபடர்க் கலங்கி,
நாநடுக் குற்ற நவிலாக் கிளவியொடு,
அறல்மருள் கூந்தலின் மறையினள், 'திறல் மாண்டு
திருந்துக மாதோ, நும்செலவு' என வெய்து உயிராப்,
பருவரல் எவ்வமொடு அழிந்த
பெருவிதுப் புறுவி பேதுறு நிலையே.
    


21


300
    


நாள்வலை முகந்த கோள்வல் பரதவர்
நுணங்குமணல் ஆங்கண் உணங்கப் பெய்ம்மார்,
பறிகொள் கொள்ளையர், மறுக உக்க
மீன்ஆர் குருகின் கானலம் பெருந்துறை,
எல்லை தண்பொழில் சென்றெனச் செலீஇயர்,
    


5


    


தேர்பூட்டு அயர ஏஎய், வார்கோல்
செறிதொடி திருத்திப் பாறுமயிர் நீவிச்,
'செல்இனி, மடந்தை! நின் தோழியொடு, மனை' எனச்
சொல்லிய அளவை, தான்பெரிது கலுழ்ந்து
தீங்குஆ யினள்இவள் ஆயின் தாங்காது,
    


10


    


நொதுமலர் போலப் பிரியின் கதுமெனப்
பிறிதுஒன்று ஆகலும் அஞ்சுவல்; அதனால்,
சேணின் வருநர் போலப் பேணா,
இருங்கலி யாணர்எம் சிறுகுடித் தோன்றின்,
வல்லெதிர் கொண்டு, மெல்லிதின் வினைஇத்,
    


15


    


துறையும் மான்றன்று பொழுதே; சுறவும்
ஓதம் மல்கலின், மறு ஆயினவே;
எல்லின்று; தோன்றல்! செல்லாதீம்' என,
எமர்குறை கூறத் தங்கி, ஏமுற,
இளையரும் புரவியும் இன்புற, நீயும்
    


20


    


இல்லுறை நல்விருந்து அயர்தல்
ஒல்லுதும், பெரும! நீ நல்குதல் பெறினே.
    


22


3. நித்திலக்கோவை


301
    


'வறன் உறு செய்யின் வாடுபு வருந்திப்
படர்மிகப் பிரிந்தோர் உள்ளுபு நினைதல்
சிறுநனி ஆன்றிகம் என்றி- தோழி-
நல்குநர் ஒழித்த கூலிச் சில்பதம்
ஒடிவை இன்றி ஓம்பாது உண்டு
    


5


    


நீர்வாழ் முதலை ஆவித் தன்ன
ஆரை வேய்ந்த அறைவாய்ச் சகடத்து
ஊர்இஃது என்னாஅர் ஊறில் வாழ்க்கை
சுரமுதல் வருத்தம் மரமுதல் வீட்டிப்
பாடுஇன் தெண்கிணை கறங்கங் காண்வரக்
    


10


    


குவிஇணர் எருக்கின் ததர்பூங் கண்ணி
ஆடூஉச் சென்னித் தகைப்ப மகடூஉ
முளரித் தீயின் முழங்கு அழல் விளக்கத்துக்
களரி யாவிரைக் கிளர்பூங் கோதை
வண்ண மார்பின் வனமுலைத் துயல்வரச்
    


15


    


செறிநடைப் பிடியொடு களிறுபுணர்ந் தென்னக்
குறுநெடுந் தூம்பொடு முழவுப்புணர்ந் திசைப்பக்
கார்வான் முழக்கின் நீர்மிசைத் தெவுட்டும்
தேரை ஒலியின் மாணச் சீர் அமைத்து
சில்லரி கறங்கும் சிறுபல் லியத்தொடு
    


20


    


பல்லூர் பெயர்வனர் ஆடி ஒல்லெனத்
தலைப்புணர்த்து அசைத்த பல்தொகைக் கலப்பையர்
இரும்பேர் ஒக்கல் கோடியர் இறந்த
புன்றலை மன்றங் காணின் வழிநாள்
அழுங்கன் மூதூர்க்கு இன்னா தாகும்;
    


25


    


அதுவே மறுவினம் மாலை யதனால்
காதலர் செய்த காதல்
நீடின்று மறத்தல் கூடுமோ, மற்றே?
    


28


302
    


சிலம்பிற் போகிய செம்முக வாழை
அலங்கல் அம்தோடு அசைவளி யுறுதொறும்
பள்ளி யானைப் பரூஉப்புறம் தைவரும்
நல்வரை நாடனொடு அருவி ஆடியும்
பல்லிதழ் நீலம் படுசுனைக் குற்றும்
    


5


    


நறுவீ வேங்கை இனவண் டார்க்கும்
வெறிகமழ் சோலை நயந்துவிளை யாடலும்
அரிய போலும்- காதல்அம் தோழி!-
இருங்கல் அடுக்கத்து என்னையர் உழுத
கரும்பென கவினிய பெருங்குரல் ஏனல்
    


10


    


கிளிபட விளைந்தமை யறிந்தும் 'செல்க' என
நம்மவண் விடுநள் போலாள் கைம்மிகச்
சில்சுணங் கணிந்த செறிந்துவீங் கிளமுலை
மெல்லியல் ஒலிவரும் கதுப்பொடு
பல்கால் நோக்கும்- அறனில் யாயே.
    


15


303
    


இடைபிறர் அறிதல் அஞ்சி மறைகரந்து
பேஎய் கண்ட கனவிற பன்மாண்
நுண்ணிதின் இயைந்த காமம் வென்வேல்
மறமிகு தானைப் பசும்பூண் பொறையன்
கார்புகன் றெடுத்த சூர்புகல் நனந்தலை
    


5


    


மாஇருங் கொல்லி யுச்சித் தாஅய்த்
ததைந்துசெல் அருவியின் அலர்எழப் பிரிந்தோர்
புலம்கந் தாக இரவலர் செலினே
வரைபுரை களிற்றொடு நன்கலன் ஈயும்
உரைசால் வண்புகழ்ப் பாரி பறம்பின்
    


10


    


நிரைபறைக் குரீஇயினம் காலைப் போகி
முடங்குபுறச் செந்நெல் தரீஇயர் ஓராங்கு
இரைதேர் கொட்பின் வாகிப் பொழுதுபடப்
படர்கொள் மாலைப் படர்தந் தாங்கு
வருவாஎன்று உணர்ந்த மடங்கெழு நெஞ்சம்!
    


15


    


ஐயந் தெளியரோ நீயே பலவுடன்
வறன்மரம் பொருந்திய சிள்வீ டுமணர்
கணநிரை மணியின் ஆர்க்கும் சுரனிறந்து
அழிநீர் மீன்பெயர்ந் தாங்கவர்
வழிநடைச் சேறல் வலித்திசின் யானே.
    


20


304
    


இருவிசும்பு இவர்ந்த கருவி மாமழை
நீர்செறி நுங்கின் கண்சிதர்ந் தவைபோல்
சூர்ப்பனி பன்ன தண்வரல் ஆலியொடு
பரூஉப்பெயல் அழிதுளி தலைஇ வான்நவின்று
குரூஉத்துளி பொழிந்த பெரும்புலா வைகறை
    


5


    


செய்துவிட் டன்ன செந்நில மருங்கிற்
செறித்துநிறுத் தன்ன தெள்ளறல் பருகிச்
சிறுமறி தழீஇய தெறிநடை மடப்பிணை
வலந்திரி மருப்பின் அண்ணல் இரலையொடு
அலங்குசினைக் குருந்தின் அல்குநிழல் வதியச்
    


10


    


சுரும்புமிர்பு ஊதப் பிடவுத்தளை அவிழ
அரும்பொறி மஞ்ஜை ஆல வரிமணல்
மணிமிடை பவளம் போல அணிமிகக்
காயாஞ் செம்மல் தாஅய்ப் பலவும்
ஈயல் மூதாய் ஈர்ம்புறம் வரிப்பப்
    


15


    


புலனணி கொண்ட காரெதிர் காலை
'ஏந்துகோட்டு யானை வேந்தன் பாசறை
வினையொடு வேறுபுலத்து அல்கி நன்றும்
அறவர் அல்லர்நம் அருளா தோரன
நந்நோய் தன்வயின் அறியாள்
எந்நொந்து புலக்குங்கொல் மாஅ யோளே?
    


21


305
    


பகலினும் அகலா தாகி யாமம்
தவலில் நீத்தமொடு ஐயெனக் கழியத்
தளிமழை பொழிந்த தண்வரல் வாடையொடு
பனிமீக் கூரும் பைதற் பானாள்
பருகு வன்ன காதலொடு திருகி
    


5


    


மெய்புகு வன்ன கைகவர் முயக்கத்து
ஓருயிர் மாக்களும் புலம்புவர் மாதோ
அருளி லாளர் பொருள்வயின் அகல
எவ்வம் தாங்கிய இடும்பை நெஞ்சத்து
யானெவன் உளனே- தோழி!- தானே
    


10


    


பராரைப் பெண்ணைச் சேக்குங் கூர்வாய்
ஒரு தனி அன்றில் உயவுக்குரல் கடைஇய
உள்ளே கனலும் உள்ளம் மெல்லெனக்
கனைஎரி பிறப்ப ஊதும்
நினையா மாக்கள் தீங்குழல் கேட்டே?
    


16


306
    


பெரும்பெயர் மகிழ்ந! பேணா தகன்மோ!
பரந்த பொய்கைப் பிரம்பொடு நீடிய
முட்கொம் பீங்கைத் துய்த்தலைப் புதுவீ
ஈன்ற மாத்தின் இளந்தளிர் வருட
ஆர்குருகு உறங்கும் நீர்சூழ் வளவயற்
    


5


    


கழனிக் கரும்பின் சாய்ப்புறம் ஊர்ந்து
பழன யாமை பசுவெயிற் கொள்ளும்
நெல்லுடை மறுகின் நன்னர் ஊர!
இதுவோ மற்றுநின் செம்மல்? மாண்ட
மதியேர் ஒள்நுதல் வயங்கிழை ஒருத்தி-
    


10




இகழ்ந்த சொல்லுஞ் சொல்லிச் சிவந்த
ஆயிதழ் மழைக்கண் நோயுற நோக்கித்
தண்ணறுங் கமழ்தார் பரீஇயினள் நும்மொடு
ஊடினள்- சிறுதுனி செய்தெம்
மணன்மலி மறுகின் இறந்திசி னோளே.
    


15


307
    


'சிறுநுதல் பசந்து பெருந்தோள் சாஅய்
அகலெழில் அல்குல் அவ்வரி வாடப்
பகலுங் கங்குலும் மயங்கிப் பையெனப்
பெயல்உறு மலரின் கண்பனி வார
ஈங்கிவள் உழக்கும்' என்னாது வினைநயந்து
    


5


    


நீங்கல் ஒல்லுமோ- ஐய!- வேங்கை
அடுமுரண் தொலைத்த நெடுநல் யானை
மையலம் கடாஅஞ் செருக்கி மதஞ்சிறந்து
இயங்குநர்ச் செருக்கும் எய்படு நனந்தலைப்
பெருங்கை எண்கினம் குரும்பி தேரும்
    


10


    


புற்றுடைச் சுவர புதலிவர் பொதியிற்
கடவுள் போகிய கருந்தாட் கந்தத்து
உடனுறை பழமையின் துறத்தல் செல்லாது
இரும்புறாப் பெடையொடு பயிரும்
பெருங்கல் வைப்பின் மலைமுதல் ஆறே?
    


15


308
    


உழுவையொ டுழந்த உயங்குநடை ஒருத்தல்
நெடுவகிர் விழுப்புண் கழாஅக் கங்குல்
ஆலி அழிதுளி பொழிந்த வைகறை
வால்வெள் அருவிப் புனல்மலிந் தொழுகலின்
இலங்குமலை புதைய வெண்மழை கவைஇக்
    


5


    


கலஞ்சுடு புகையிற் றோன்றும் நாட!
இரவின் வருதல் எவனோ? பகல்வரின்
தொலையா வேலின் வண்மகிழ் எந்தை
களிறணந் தெய்தாக் கன்முகை இதணத்துச்
சிறுதினைப் படுகிளி எம்மொடு ஓப்பி
    


10


    


மல்ல லறைய மலிர்சுனைக் குவளை
தேம்பாய் ஒண்பூ நறும்பல அடைச்சிய
கூந்தல் மெல்லணைத் துஞ்சிப் பொழுதுபடக்
காவலர்க் கரந்து கடிபுனம் துழைஇய
பெருங்களிற்று ஒருத்தலின் பெயர்குவை
கருங்கோற் குறிஞ்சிநும் உறைவி னூர்க்கே.
    


16


309
    


வயவாள் எறிந்து வில்லின் நீக்கி
பயநிரை தழீஇய கடுங்கண் மழவர்
அம்புசேண் படுத்து வன்புலத்து உய்த்தெனத்
தெய்வஞ் சேர்ந்த பராரை வேம்பிற்
கொழுப்பா எறிந்து குருதி தூஉய்ப்
    


5


    


புலவுப் புழுக்குண்ட வான்கண் அகலறைக்
களிறுபுறம் உரிஞ்சிய கருங்கால் இலவத்து
அரலை வெண்காழ் ஆலியின் தாஅம்
காடுமிக நெடிய என்னார் கோடியர்
பெரும்படைக் குதிரை நற்போர் வானவன்
    


10


    


திருந்துகழற் சேவடி நசைஇப் படர்ந்தாங்கு
நாஞ்செலின் எவனோ- தோழி!- காம்பின்
விளைகழை உடைந்த கவண்விசைக் கடிஇடிக்
கனைசுடர் அமையத்து வழங்கல் செல்லாது
இரவுப்புனம் மேய்ந்த உரவுச்சின வேழம்
    


15


    


தண்பெரும் படாஅர் வெரூஉம்
குன்றுவிலங் கியவினவர் சென்ற நாட்டே?
    


17


310
    


கடுந்தேர் இளையரொடு நீக்கி நின்ற
நெடுந்தகை நீர்மையை அன்றி நீயும்
தொழுதகு மெய்யை அழிவுமுந் துறுத்துப்
பன்னாள் வந்து பணிமொழி பயிற்றலின்
குவளை யுண்கண் கலுழ நின்மாட்டு
    


5


    


இவளும் பெரும்பே துற்றனள் ஓரும்
தாயுடை நெடுநகர்த் தமர்பா ராட்டக்
காதலின் வளர்ந்த மாதர் ஆகலின்
பெருமடம் உடையரோ சிறிதே; அதனால்
குன்றின் தோன்றும் குவவுமணற் சேர்ப்ப!
    


10


    


இன்றிவண் விரும்பா தீமோ! சென்றப்
பூவிரி புன்னை மீதுதோன்று பெண்ணைக்
கூஉம்கண் ணஃதே தெய்ய- ஆங்கண்
உப்பொய் உமணர் ஒழுகையொடு வந்த
இளைப்படு பேடை இரியக் குரைத்தெழுந்து
    


15


    


உருமிசைப் புணரி யுடைதரும்
பெருநீர் வேலிஎம் சிறுநல் ஊரே.
    


17


311
    


இரும்பிடிப் பரிசிலர் போலக் கடைநின்று
அருங்கடிக் காப்பின் அகனகர் ஒருசிறை
எழுதி யன்ன திண்ணிலைக் கதவம்
கழுதுவழங்கு அரைநாள் காவலர் மடிந்தெனத்
திறந்துநப் புணர்ந்து 'நும்மிற் சிறந்தோர்
    


5


    


இம்மை உலகத்து இல்'லெனப் பன்னாள்
பொம்மல் ஓதி நீவிய காதலொடு
பயந்தலை பெயர்ந்து மாதிரம் வெம்ப
வருவழி வம்பலர்ப் பேணிக் கோவலர்
மழவிடைப் பூட்டிய குழாஅய்த் தீம்புளி
    


10


    


செவியடை தீரத தேக்கிலைப் பகுக்கும்
புல்லி நன்னாட்டு உம்பர் செல்லருஞ்
சுரமிறந்து ஏகினும் நீடலர்
அருண்மொழி தேற்றிநம் அகன்றிசி னோரே!
    


14


312
    


நெஞ்சுடன் படுதலின் ஒன்றுபுரிந் தடங்கி
இரவின் வரூஉம் இடும்பை நீங்க
வரையக் கருதும் ஆயின் பெரிதுவந்து
ஓங்குவரை இழிதரும் வீங்குபெயல் நீத்தம்
காந்தளஞ் சிறுகுடிக் கௌவை பேணாது
    


5


    


அரிமதர் மழைக்கண் சிவப்ப நாளைப்
பெருமலை நாடன் மார்புபுணை யாக
ஆடுகம் வம்மோ- காதலம் தோழி!
வேய்பயில் அடுக்கம் புதையக் கால்வீழ்த்து
இன்னிசை முரசின் இரங்கி ஒன்னார்
    


10


    


ஓடுபுறம் கண்ட தாள்தோய் தடக்கை
வெல்போர் வழுதி செல்சமத் துயர்த்த
அடுபுகழ் எஃகம் போலக்
கொடிபட மின்னிப் பாயின்றால் மழையே!
    


14


313
    


'இனிப்பிறி துண்டோ ? அஞ்சல் ஓம்பென!'
அணிக்கவின் வளர முயங்கி நெஞ்சம்
பிணித்தோர் சென்ற ஆறுநினைந்து அல்கலும்
குளித்துப்பொரு கயலிற் கண்பனி மல்க
ஐய வாக வெய்ய உயிரா
    


5


    


இரவும் எல்லையும் படரட வருந்தி
அரவுநுங்கு மதியின் நுதலொளி கரப்பத்
தம்மல தில்லா நம்மிவண் ஒழியப்
பொருள்புரிந்து அகன்றன ராயினும் அருள்புரிந்து
வருவர்- வாழி, தோழி!- பெரிய
    


10


    


நிதியஞ் சொரிந்த நீவி போலப்
பாம்பூன் தேம்பும் வறங்கூர் கடத்திடை
நீங்கா வம்பலர் கணையிடத் தொலைந்தோர்
வசிபடு புண்ணின் குருதி மாந்தி
ஒற்றுச்செல் மாக்களின் ஒடுங்கிய குரல
    


15


    


இல்வழிப் படூஉங் காக்கைக்
கல்லுயர் பிறங்கல் மலைஇறந் தோரே.
    


17


314
    


நீலத் தன்ன நீர்பொதி கருவின்
மாவிசும் பதிர முழங்கி ஆலியின்
நிலம்தண் ணென்று கானங் குழைப்ப
இனந்தேர் உழவர் இன்குரல் இயம்ப
மறியுடை மடப்பிணை தழீஇப் புறவின்
    


5


    


திரிமருப் பிரலை பைம்பயிர் உகள
ஆர்பெயல் உதவிய கார்செய் காலை
நூனெறி நுணங்கிய கானவில் புரவிக்
கல்லெனக் கறங்குமணி இயம்ப வல்லோன்
வாய்ச்செல வணக்கிய தாப்பரி நெடுந்தேர்
    


10


    


ஈர்ம்புறவு இயங்குவழி அறுப்பத் தீந்தொடைப்
பையுள் நல்யாழ் செவ்வழி பிறப்ப
இந்நிலை வாரார் ஆயின் தந்நிலை
எவன்கொல்? பாண! உரைத்திசிற் சிறிதெனக்
கடவுட் கற்பின் மடவோள் கூறச்
    


15


    


செய்வினை அழிந்த மையல் நெஞ்சில்
துனிகொள் பருவரல் தீர வந்தோய்!
இனிதுசெய் தனையால் வாழ்கநின் கண்ணி!
வேலி சுற்றிய வால்வீ முல்லைப்
பெருந்தார் கமழும் விருந்தொலி கதுப்பின்
    


20


    


இன்னகை இளையோள் கவவ
மன்னுக பெரும! நின் மலர்ந்த மார்பே!
    


22


315
    


'கூழையுங் குறுநெறிக் கொண்டன முலையும்
சூழி மென்முகஞ் செப்புடன் எதிரின
பெண்துணை சான்றனள் இவளெனப் பன்மாண்
கண்துணை ஆக நோக்கி நெருநையும்
அயிர்த்தன்று மன்னே நெஞ்சம்! பெயர்த்தும்
    


5


    


அறியா மையிற் செறியேன் யானே
பெரும்பெயர் வழுதி கூடல் அன்னதன்
அருங்கடி வியனகர்ச் சிலம்புங் கழியாள்
சேணுறச் சென்று வறுஞ்சுனைக்கு ஒல்கி
புறவுக்குயின்று உண்ட புன்காய் நெல்லிக்
    


10


    


கோடை யுதிர்த்த குவிகண் பசுங்காய்
அறுநூற் பளிங்கின் துளைக்காசு கடுப்ப
வறுநிலத் துதிரும் அத்தம் கதுமெனக்
கூர்வேல் விடலை பொய்ப்பப் போகிச்
சேக்குவள் கொல்லோ தானே- தேக்கின்
    


15


    


அகலிலை குவித்த புதல்போல் குரம்பை
ஊன்புழுக்கு அயரும் முன்றில்
கான்கெழு வாழ்நர் சிறுகுடி யானே.
    


18


316
    


துறைமீன் வழங்கும் பெருநீர்ப் பொய்கை
அரிமலர் ஆம்பல் மேய்ந்த நெறிமருப்பு
ஈர்ந்தண் எருமைச் சுவல்படு முதுபோத்துத்
தூங்குசேற்று அள்ளல் துஞ்சிப் பொழுதுபடப்
பைந்நிண வராஅல் குறையப் பெயர்தந்து
    


5


    


குரூஉக்கொடிப் பகன்றை சூடி மூதூர்ப்
போர்ச்செறி மள்ளரிற் புகுதரும் ஊரன்
தேர்தர வந்த தெரிஇழை நெகிழ்தோள்
ஊர்கொள் கல்லா மகளிர் தரத்தரப்
பரத்தைமை தாங்கலோ இலனென வறிதுநீ
    


10


    


புலத்தல் ஒல்லுமோ?- மனைகெழு மடந்தை
அதுபுலந்து உறைதல் வல்லி யோரே
செய்யோள் நீங்கச் சில்பதங் கொழித்துத்
தாமட்டு உண்டு தமியர் ஆகித்
தேமொழிப் புதல்வர் திரங்குமுலை சுவைப்ப
    


15


    


வைகுநர் ஆகுதல் அறிந்தும்
அறியார் அம்மவஃது உடலு மோரே!
    


17


317
    


"மாக விசும்பின் மழைதொழில் உலந்தெனப்
பாஅய் அன்ன பகலிருள் பரப்பிப்
புகைநிற உருவின் அற்சிரம் நீங்கக்
குவிமுகை முருக்கின் கூர்நுனை வைஎயிற்று
நகைமுக மகளிர் ஊட்டுகிர் கடுக்கும்
    


5


    


முதிராப் பல்லிதழ் உதிரப் பாய்ந்துடன்
மலருண் வேட்கையின் சிதர்சிதர்ந் துகுப்பப்
பொன்செய் கன்னம் பொலிய வெள்ளி
நுண்கோல் அறைகுறைந்து உதிர்வன போல
அரவ வண்டினம் ஊதுதொறுங் குரவத்து
    


10


    


ஓங்குசினை நறுவீ கோங்கலர் உறைப்பத்
துவைத்துஎழு தும்பி தவிர்இசை விளரி
உதைத்துவிடு நரம்பின் இம்மென இமிரும்
மரனே முற்ற காமர் வேனில்
வெயிலவிர் புரையும் வீததை மாஅத்துக்
    


15


    


குயிலிடு பூசல் எம்மொடு கேட்ப
வருவேம்" என்ற பருவம் ஆண்டை
இல்லை கொல்லென மெல்ல நோக்கி
நினைந்தனம் இருந்தன மாகநயந் தாங்கு
உள்ளிய மருங்கின் உள்ளம் போல
    


20


    


வந்துநின் றனரே காதலர் நத்துறந்து
என்னுழி யதுகொல் தானே பன்னாள்
அன்னையும் அறிவுற அணங்கி
நன்னுதற் பாஅய பசலை நோயே?
    


24


318
    


கான மானதர் யானையும் வழங்கும்
வான மீமிசை உருமுநனி உரறும்
அரவும் புலியும் அஞ்சுதக வுடைய
இரவழங்கு சிறுநெறி தமியை வருதி-
வரையிழி யருவிப் பாட்டொடு பிரசம
    


5


    


முழவுச்சேர் நரம்பின் இம்மென இமிரும்
பழவிறல் நனந்தலைப் பயமலை நாட!-
மன்றல் வேண்டினும் பெறுகுவை ஒன்றோ
இன்றுதலை யாக வாரல் வரினே
ஏமுறு துயரமொடு யாமிவண் ஒழிய
    


10


    


எற்கண்டு பெயருங் காலை யாழநின்
கற்கெழு சிறுகுடி எய்திய பின்றை
ஊதல் வேண்டுமாற் சிறிதே- வேட்டொடு
வேய்பயில் அழுவத்துப் பிரிந்தநின்
நாய்பயிர் குறிநிலை கொண்ட கோடே!
    


15


318
    


மணிவாய்க் காக்கை மாநிறப் பெருங்கிளை
பிணிவீழ் ஆலத் தலங்குசினை ஏறிக்
கொடுவில் எயினர் குறும்பிற் கூக்கும்
கடுவினை மறவர் வில்லிடத் தொலைந்தோர்
படுபிணங் கவரும் பாழ்படு நனந்தலை
    


5


    


அணங்கென உருத்த நோக்கின் ஐயென
நுணங்கிய நுசுப்பின் நுண்கேழ் மாமைப்
பொன்வீ வேங்கைப் புதுமலர் புரைய
நன்னிறத் தெழுந்த சுணங்கணி வனமுலைச்
சுரும்பார் கூந்தற் பெருந்தோள் இவள்வயிற்
    


10


    


பிரிந்தனிர் அகறல் சூழின் அரும்பொருள்
எய்துக மாதோ நுமக்கே கொய்குழைத்
தளிரேர் அன்ன தாங்கரு மதுகையள்
மெல்லியள் இளையள் நனிபேர் அன்பினள்
'செல்வேம்' என்னும் நும்மெதிர்
'ஒழிவேம்' என்னும் ஒண்மையோ இலளே!
    


16


320
    


ஓங்குதிரைப் பரப்பின் வாங்குவிசைக் கொளீஇத்
திமிலோன் தந்த கடுங்கண் வயமீன்
தழைஅணி அல்குல் செல்வத் தங்கையர்
விழவுஅயர் மறுகின் விலைஎனப் பகரும்
கானல்அம் சிறுகுடிப் பெருநீர்ச் சேர்ப்ப!
    


5


    


மலர்ஏர் உண்கண்எம் தோழி எவ்வம்
அலர்வாய் நீங்கநீ அருளாய் பொய்ப்பினும்
நெடுங்கழி துழைஇய குறுங்கால் அன்னம்
அடும்புஅமர் எக்கர் அம்சிறை உளரும்
தடவுநிலைப் புன்னைத் தாதுஅணி பெருந்துறை
    


10


    


நடுங்குஅயிர் போழ்ந்த கொடுஞ்சி நெடுந்தேர்
வண்டற் பாவை சிதைய வந்துநீ
தோள்புதிது உண்ட ஞான்றைச்
சூளும் பொய்யோ கடல்அறி கரியே?
    


14


321
    


பசித்த யானைப் பழங்கண் அன்ன
வறுஞ்சுனை முகந்த கோடைத் தெள்விளி
விசித்துவாங்கு பறையின் விடரகத்து இயம்பக்
கதிர்க்கால் அம்பிணை உணீஇய புகல்ஏறு
குதிர்க்கால் இருப்பை வெண்பூ உண்ணாது
    


5


    


ஆண்குரல் விளிக்கும் சேண்பால் வியன்சுரைப்
படுமணி இனநிரை உணீஇய கோவலர்
விடுநிலம் உடைத்த கலுழ்கண் கூவல்
கன்றுடை மடப்பிடி களிறொடு தடவரும்
புன்றலை மன்றத்து அம்குடிச் சீறூர்
    


10


    


துணையொடு துச்சில் இருக்கும் கொல்லோ?
கணையோர் அஞ்சாக் கடுங்கண் காளையொடு
எல்லி முன்னுறச் செல்லும் கொல்லோ?
எவ்வினை செயுங்கொல்? நோகோ யானே!-
அரிபெய்து பொதிந்த தெரிசிலம்பு கழீஇ
    


15


    


யாயறி வுறுதல் அஞ்சி
வேய்உயர் பிறங்கல் மலையிறந் தோளே!
    


17


322
    


வயங்குவெயில் ஞெமியப் பாஅய் மின்னுவசிபு
மயங்குதுளி பொழிந்த பானாட் கங்குல்
ஆராக் காமம் அடூஉநின்று அலைப்ப
இறுவரை வீழ்நரின் நடுங்கித் தெறுவரப்
பாம்புஎறி கோலிற் றமியை வைகி
    


5


    


தேம்புதி கொல்லோ?- நெஞ்சே! உருமிசைக்
களிறுகண் கூடிய வாள்மயங்கு ஞாட்பின்
ஒளிறுவேல் தானைக் கடுந்தேர்த் திதியன்
வருபுனல் இழிதரு மரம்பயில் இறும்பிற்
பிறையுறழ் மருப்பின் கடுங்கண் பன்றிக்
    


10


    


குறைஆர் கொடுவரி குழுமுஞ் சாரல்
அறையுறு தீந்தேன் குறவர் அறுப்ப
முயலுநர் முற்றா ஏற்றுஅரு நெடுஞ்சிமைப்
புகலரும் பொதியில் போலப்
பெறலருங் குரையள்எம் அணங்கி யோளே!
    


15


323
    


இம்மென் பேர் அலர் இவ்வூர் நம்வயின்
செய்வோர் ஏச்சொல் வாடக் காதலர்
வருவர் என்பது வாய்வ தாக
ஐய செய்ய மதனில சிறியநின்
அடிநிலன் உறுதல் அஞ்சிப் பையத்
    


5


    


தடவரல் ஒதுக்கம் தகைகொள இயலிக்
காணிய வம்மோ?- கற்புமேம் படுவி!-
பலவுப்பல தடைஇய வேய்பயில் அடுக்கத்து
யானைச் செல்லினம் கடுப்ப வானத்து
வயங்குகதிர் மழுங்கப் பாஅய்ப் பாம்பின்
    


10


    


பைபட இடிக்கும் கடுங்குரல் ஏற்றொடு
ஆலி அழிதுளி தலைஇக்
கால்வீழ்த் தன்றுநின் கதுப்புறழ் புயலே!
    


13


324
    


விருந்தும் பெறுகுநள் போலும் திருந்திழைத்
தடமென் பணைத்தோள் மடமொழி அரிவை-
தளிரியல் கிள்ளை இனிதின் எடுத்த
வளராப் பிள்ளைத் தூவி அன்ன
வார்பெயல் வளர்த்த பைம்பயிர்ப் புறவில்
    


5


    


பறைக்கண் அன்ன நிறைச்சுனை தோறும்
துளிபடு மொக்குள் துள்ளுவன சாலத்
தொளிபொரு பொகுட்டுத் தோன்றுவன மாய
வளிசினை உதிர்த்தலின் வெறிகொள்பு தாஅய்ச்
சிரல்சிறகு ஏய்ப்ப அறற்கண் வரித்த
    


10


    


வண்டுண் நறுவீ துமித்த நேமி
தண்ணில மருங்கிற் போழ்ந்த வழியுள்
நிறைசெல் பாம்பின் விரைபுநீர் முடுகச்
செல்லும் நெடுந்தகை தேரே-
முல்லை மாலை நகர்புகல் ஆய்ந்தே!
    


15


325
    


அம்ம! வாழி தோழி! காதலர்
'வெண்மணல் நிவந்த பொலங்கடை நெடுநகர்,
நளிஇருங் கங்குல் புணர்குறி வாய்த்த
களவும் கைம்மிக அலர்ந்தன்று அன்னையும்
உட்கொண் டோ வாள் காக்கும் பிற்பெரிது
    


5


    


இவண்உறைபு எவனோ? அளியள்!' என்று அருவி
'ஆடுநடைப் பொலிந்த புகற்சியின், நாடுகோள்
அள்ளனைப் பணித்த அதியன் பின்றை
வள்ளுயிர் மாக்கிணை கண்ணவிந் தாங்கு
மலைகவின் அழிந்த கனைகடற்று அருஞ்சுரம்
    


10


    


வெய்ய மன்றநின் வைஎயிறு உணீஇய
தண்மழை ஒருநாள் தலைஇய ஒண்ணுதல்
ஒல்கியல் அரிவை நின்னொடு செல்கம்!
சில்நாள் ஆன்றனை யாகஎனப் பன்னாள்
உலைவில் உள்ளமொடு வினைவலி உறீஇ
    


15


    


எல்லாம் பெரும்பிறி தாக வடாஅது
நல்வேற் பாணன் நல்நாட்டு உள்ளதை
வாட்கண் வானத்து என்றூழ் நீள்இடை
ஆட்கொல் யானை அதர்பார்த்து அல்கும்
சோலை அத்தம் மாலைப் போகி
    


20


    


ஒழியச் சென்றோர் மன்ற
பழியெவன் ஆங்கொல் நோய்தரு பாலே?
    


22


326
    


ஊரல் அவ்வாய் உருத்த தித்திப்
பேரமர் மழைக்கண் பெருந்தோட் சிறுநுதல்
நல்லள் அம்ம குறுமகள்- செல்வர்
கடுந்தேர் குழித்த ஞெள்ளல் ஆங்கண்
நெடுங்கொடி நுடங்கும் அட்ட வாயில்
    


5


    


இருங்கதிர்க் கழனிப் பெருங்கவின் அன்ன
நலம்பா ராட்டி நடையெழில் பொலிந்து
விழவிற் செலீஇயர் வேண்டும் வென்வேல்
இழையணி யானைச் சோழர் மறவன்
கழை யளந்து அறியாக் காவிரிப் படப்பைப்
    


10


    


புனன்மலி புதவிற் போஒர் கிழவோன்
பழையன் ஓக்கிய வேல்போற்
பிழையல கண்ணவள் நோக்கியோர் திறத்தே!
    


13


327
    


'இன்பமும் இடும்பையும் புணர்வும் பிரிவும்
நன்பகல் அமையமும் இரவும் போல
வேறுவேறு இயல ஆகி மாறெதிர்ந்து
உளவென உணர்ந்தனை ஆயின் ஒரூஉம்
இன்னா வெஞ்சுரம் நன்னசை துரப்பத்
    


5


    


துன்னலும் தகுமோ?- துணிவில் நெஞ்சே!-
நீசெல வலித்தனை ஆயின், யாவதும்
நினைதலும் செய்தியோ எம்மோ- கனைகதிர்
ஆவி அவ்வரி நீரென நசைஇ
மாதவப் பரிக்கும் மரல்திரங்கு நனந்தலைக்
    


10


    


களர்கால் யாத்த கண்ணகன் பரப்பிற்
செவ்வரை கொழிநீர் கடுப்ப அரவின்
அவ்வரி உரிவை அணவரும் மருங்கிற்
புற்றரை யாத்த புலர்சினை மரத்த
மைந்நிற உருவின் மணிக்கட் காக்கை
    


15


    


பைந்நிணங் கவரும் படுபிணக் கவலைச்
சென்றோர் செல்புறத்து இரங்கார் கொன்றோர்
கோல்கழிபு இரங்கும் அதர
பேய்பயில் அழுவம் இறந்த பின்னே.
    


19


328
    


வழையமல் அடுக்கத்து வலனேர்பு வயிரியர்
முழவதிர்ந் தன்ன முழக்கத்து ஏறோடு
உரவுப்பெயல் பொழிந்த நள்ளென் யாமத்து
அரவின் பைந்தலை இடறிப் பானாள்
இரவின் வந்தெம் இடைமுலை முயங்கித்
    


5


    


துனிகண் அகல வளைஇக் கங்குலின்
இனிதின் இயைந்த நண்பவர் முனிதல்
தெற்றுஆ குதல்நற்கு அறிந்தனம் ஆயின்
இலங்குவளை நெகிழப் பரந்துபடர் அலைப்பயாம்
முயங்குதொறும் முயங்குதொறும் உயங்க முகந்துகொண்டு
    


10


    


அடக்குவம் மன்னோ- தோழி!- மடப்பிடி
மழைதவழ் சிலம்பிற் கடுஞ்சூல் ஈன்று
கழைதின் யாக்கை விழைகளிறு தைவர
வாழையஞ் சிலம்பிற் றுஞ்சும்
சாரல் நாடன் சாயல் மார்பே!
    


15


329
    


பூங்கணும் நுதலும் பசப்ப நோய்கூர்ந்து
ஈங்கியான் வருந்தவும் நீங்குதல் துணிந்து
வாழ்தல் வல்லுநர் ஆயின் காதலர்
குவிந்த குரம்பை அங்குடிச் சீறூர்ப்
படுமணி இயம்பப் பகலியைந்து உமணர்
    


5


    


கொடுநுகம் பிணித்த செங்கயிற்று ஒழுகைப்
பகடுஅயாக் கொள்ளும் வெம்முனைத் துகள்தொகுத்து
எறிவளி சுழற்றும் அத்தம் சிறிதசைந்து
ஏகுவர் கொல்லோ தாமே.. பாய்கொள்பு
உறுவெரிந் ஒடிக்கும் சிறுவரிக் குருளை
    


10


    


நெடுநல் யானை நீர்நசைக் கிட்ட
கைகறித்து உரறும் மைதூங்கு இறும்பில்
புலிபுக்கு ஈனும் வறுஞ்சுனைப்
பனிபடு சிமையப் பன்மலை இறந்தே.
    


14


330
    


கழிப்பூக் குற்றுங் கானல் அல்கியும்
வண்டல் பாவை வரிமணல் அயர்ந்தும்
இன்புறப் புணர்ந்தும் இளிவரப் பணிந்தும்
தன்றுயர் வெளிப்பட தவறில் நம்துயர்
அறியா மையின் அயர்ந்த நெஞ்சமொடு
    


5


    


செல்லும் அன்னோ மெல்லம் புலம்பன்!
செல்வோன் பெயர்புறத்து இரங்கி முன்னின்று
தகைஇய சென்றவென் நிறையில் நெஞ்சம்
எய்தின்று கொல்லோ தானே? எய்தியும்
காமஞ் செப்ப நாணின்று கொல்லோ
    


10


    


உதுவ காணவர் ஊர்ந்த தேரே
குப்பை வெண்மணற் குவவுமிசை யானும்
எக்கர்த் தாழை மடல்வயி னானும்
ஆய்தொடிப் பாசடும்பு அரிய ஊர்பிழிபு
சிறுகுடிப் பரதவர் பெருங்கடன் மடுத்த
    


15


    


கடுஞ்செலற் கொடுந்திமில் போல
நிவந்துபடு தோற்றமொடு இகந்துமா யும்மே!
    


17


331
    


நீடுநிலை அரைய செங்குழை இருப்பைக்
கோடுகடைந் தன்ன கொள்ளை வான்பூ
ஆடுபரந் தன்ன ஈனல் எண்கின்
சேடுசினை உரீஇ உண்ட மிச்சில்
பைங்குழை தழையர் பழையர் மகளிர்
    


5


    


கண்திரள் நீள்அமைக் கடிப்பிற் றொகுத்து
குன்றகச் சிறுகுடி மறுகுதொறும் மறுகும்
சீறூர் நாடு பலபிறக் கெரழியச்
சென்றோர் அன்பிலர்- தோழி!- என்றும்
அருந்துறை முற்றிய கருங்கோட்டுச் சீறியாழ்ப்
    


10


    


பாணர் ஆர்ப்பப் பல்கலம் உதவி
நாளவை இருந்த நனைமகிழ் திதியன்
வேளிரொடு பொரீஇய கழித்த
வாள்வாய் அன்ன வறுஞ்சுரம் இறந்தே!
    


14


332
    


முளைவளர் முதல மூங்கில் முருக்கிக்
கிளையொடு மேய்ந்த கேழ்கிளர் யானை
நீர்நசை மருங்கின் நிறம்பார்த்து ஒடுங்கிய
பொருமுரண் உழுவை தொலைச்சிக் கூர்நுனைக்
குருதிச் செங்கோட்டு அழிதுளி கழாஅக்
    


5


    


கன்முகை அடுக்கத்து மென்மெல இயலிச்
செறுபகை வாட்டிய செம்மலொடு அறுகால்
யாழிசைப் பறவை இமிரப் பிடிபுணர்ந்து
வாழையம் சிலம்பில் துஞ்சும் நாடன்
நின்புரைத் தக்க சாயலன் எனநீ
    


10


    


அன்புரைத் தடங்கக் கூறிய இன்சொல்
வாய்த்தன- வாழி, தோழி!- வேட்டோ ர்க்கு
அமிழ்தத்து அன்ன கமழ்தார் மார்பின்
வண்டிடைப் படாஅ முயக்கமும்
தண்டாக் காதலும் தலைநாள் போன்மே!
    


15


333
    


'யாஅ ஒண்தளிர் அரக்குவிதிர்த் தன்னநின்
ஆக மேனி அம்பசப்பு ஊர
அழிவுபெரிது உடையை யாகி அவர்வயின்
பழிதலைத் தருதல் வேண்டுதி மொழிகொண்டு
தாங்கல் ஒல்லுமோ மற்றே ஆங்குநின்
    


5


    


எவ்வம் பெருமை உரைப்பின் செய்பொருள்
வயங்காது ஆயினும் பயம்கெடத் தூக்கி
நீடலர்- வாழி, தோழி!- கோடையிற்
குருத்திறுபு உக்க வருத்தம் சொலாது
தூம்புடைத் துய்த்தலைக் கூம்புபு திரங்கிய
    


10


    


வேனில் வெளிற்றுப்பனை போலக் கையெடுத்து
யானைப் பெருநிரை வானம் பயிரும்
மலைச்சேண் இகந்தனர் ஆயினும் நிலைபெயர்ந்து
நாள்இடைப் படாமை வருவர் நமர்எனப்
பயம்தரு கொள்கையின் நயம்தலை திரியாது
    


15


    


நின்வாய் இன்மொழி நன்வா யாக
வருவர் ஆயினோ நன்றே வாராது
அவணர் காதலர் ஆயினும் இவண்நம்
பசலை மாய்தல் எளிதுமன் தில்ல
சென்ற தேஎத்துச் செய்வினை முற்றி
    


20


    


மறுதரல் உள்ளத்தர் எனினும்
குறுகுபெரு நசையொடு தூதுவரப் பெறினே.
    


22


334
    


ஓடா நல்லேற்று உரிவை தைஇய
ஆடுகொள் முரசம் இழுமென முழங்க
நாடுதிறை கொண்டனம் ஆயின் பாக!
பாடுஇமிழ் கடலின் எழுந்த சும்மையொடு
பெருங்களிற்றுத் தடக்கை புரையக் கால்வீழ்த்து
    


5


    


இரும்பிடித் தொழுதியின் ஈண்டுவன குழீஇ
வணங்கிறை மகளிர் அயர்ந்தனர் ஆடும்
கழங்குறழ் ஆலியொடு கதழுறை சிதறிப்
பெயல்தொடங் கின்றால் வானம் வானின்
வயங்குசிறை அன்னத்து நிரைபறை கடுப்ப
    


10


    


நால்குடன் பூண்ட கால்நவில் புரவிக்
கொடிஞ்சி நெடுந்தேர் கடும்பரி தவிராது
இனமயில் அகவும் கார்கொள் வியன்புனத்து
நோன்சூட்டு ஆழி ஈர்நிலம் துமிப்ப
ஈண்டே காணக் கடவுமதி பூங்கேழ்ப்
    


15


    


பொலிவன அமர்த்த உண்கண்
ஒலிபல் கூந்தல் ஆய்சிறு நுதலே!
    


17


335
    


இருள்படு நெஞ்சத்து இடும்பை தீர்க்கும்
அருள்நன்கு உடையர் ஆயினும், ஈதல்
பொருள் இல்லோர்க்கு அஃது இயையாது ஆகுதல்
யானும் அறிவென் மன்னே யானைதன்
கொன்மருப்பு ஒடியக் குத்திச் சினஞ்சிறந்து
    


5


    


இன்னா வேனில் இன்றுணை ஆர
முளிசினை மராஅத்துக் பொளிபிளந்து ஊட்ட
புலம்புவீற் றிருந்த நிலம்பகு- வெஞ்சுரம்
அரிய அல்லமன் நமக்கே- விரிதார்
ஆடுகொள் முரசின் அடுபோர்ச் செழியன்
    


10


    


மாட மூதூர் மதிற்புறம் தழீஇ
நீடுவெயில் உழந்த குறியிறைக் கணைக்கால்
தொடைஅமை பன்மலர்த் தோடு பொதிந்து யாத்த
குடைஓ ரன்ன கோள்அமை எருத்திற்
பாளை பற்றிழிந்து ஒழியப் புறம் சேர்பு
    


15


    


வாள்வடித் தன்ன வயிறுடைப் பொதிய
நாளுறத் தோன்றிய நயவரு வனப்பின்
ஆரத்து அன்ன அணிகிளர் புதுப்பூ
வாருறு கவரியின் வண்டுண விரிய
முத்தின் அன்ன வெள்வீ தாஅய்
    


20


    


அலகின் அன்ன அரிநிறத்து ஆலி
நகைநனி வளர்க்குஞ் சிறப்பின் தகைமிகப்
பூவொடு வளர்ந்த மூவாப் பசுங்காய்
நீரினும் இனிய ஆகிக் கூர்எயிற்று
அமிழ்தம் ஊறும் செவ்வாய்
ஒண்தொடிக் குறுமகட் கொண்டனம் செலினே!
    


26


336
    


குழற்காற் சேம்பின் கொழுமடல் அகலிலைப்
பாசிப் பரப்பிற் பறழொடு வதிந்த
உண்ணாப் பிணவின் உயக்கஞ் சொலிய
நாளிரை தரீஇய எழுந்த நீர்நாய்
வாளையொடு உழப்பத் துறைகலுழ்ந் தமையின்
    


5


    


தெண்கட் டேறல் மாந்தி மகளிர்
நுண்செயல் அம்குடம் இரீஇப் பண்பின்
மகிழ்நன் பரத்தைமை பாடி அவிழிணர்க்
காஞ்சி நீழற் குரவை அயரும்
தீம்பெரு பொய்கைத் துறைகேழ் ஊரன்
    


10


    


தேர்தர வந்த நேரிழை மகளிர்
ஏசுப என்பவென் நலனே அதுவே
பாகன் நெடிதுயிர் வாழ்தல் காய்சினக்
கொல்களிற்று யானை நல்கல் மாறே
தாமும் பிறரும் உளர்போல் சேறல்
    


15


    


முழவிமிழ் துணங்கை தூங்கும் விழவின்
யானவண் வாராமாறே வரினே வானிடைச்
சுடரொடு திரிதரும் நெருஞ்சி போல
என்னொடு திரியான் ஆயின், வென்வேல்
மாரி யம்பின் மழைத்தோற் சோழர்
    


20


    


வில்லீண்டு குறும்பின் வல்லத்துப் புறமிளை
ஆரியர் படையின் உடைகவென்
நேரிறை முன்கை வீங்கிய வளையே!
    


23


337
    


'சாரல் யாஅத்து உயர்சினை குழைத்த
மாரி ஈர்ந்தளிர் அன்ன மேனிப்
பேர்அமர் மழைக்கண் புலம்புகொண்டு ஒழிய
ஈங்குப்பிரிந்து உறைதல் இனிதன்று ஆகலின்
அவணதாகப் பொருள் என்று உமணர்
    


5


    


கணநிரை அன்ன பல்காற் குறும்பொறைத்
தூதொய் பார்ப்பான் மடிவெள் ளோலைப்
படையுடைக் கையர் வருதிறம் நோக்கி
'உண்ணா மருங்குல் இன்னோன் கையது
பொன்னா குதலும் உண்டு' எனக் கொன்னே
    


10


    


தடிந்துஉடன் வீழ்த்த கடுங்கண் மழவர்
திறன்இல் சிதாஅர் வறுமை நோக்கிச்
செங்கோல் அம்பினர் கைந்நொடியாப் பெயரக்
கொடிவிடு குருதித் தூங்குகுடர் கறீஇ
வரிமரல் இயவின் ஒருநரி ஏற்றை
    


15


    


வெண்பரல் இமைக்கும் கண்பறி கவலைக்
கள்ளி நீழற் கதறுபு வதிய
மழைகண் மாறிய வெங்காட்டு ஆர்இடை
எமியம் கழிதந் தோயே- பனிஇருள்
பெருங்கலி வானம் தலைஇய
இருங்குளிர் வாடையொடு வருந்துவள் எனவே.
    


21


338
    


குன்றேங்கு வைப்பின் நாடுமீக் கூறும்
மறம்கெழு தானை அரச ருள்ளும்
அறம்கடைப் பிடித்த செங்கோ லுடன்அமர்
மறம்சாய்த்து எழுந்த வலன்உயர் திணிதோள்
பலர்புகழ் திருவின் பசும்பூட் பாண்டியன்
    


5


    


அணங்குடை உயர்நிலைப் பொறுப்பின் கவாஅன்
'சினையொண் காந்தள் நாறும் நறுநுதல்
துணைஈர் ஓதி மாஅ யோள்வயின்
நுண்கோல் அவிர்தொடி வண்புறஞ் சுற்ற
முயங்கல் இயையாது ஆயினும் என்றும்
    


10


    


வயவுஉறு நெஞ்சத்து உயவுத்துணை யாக
ஒன்னார் தேஎம் பாழ்பட நூறும்
துன்னருந் துப்பின் வென்வேற் பொறையன்
அகலிருங் கானத்துக் கொல்லி போலத்
தவாஅ லியரே நட்பே அவள்வயின்
    


15


    


அறாஅ லியரே தூதே- பொறாஅர்
விண்பொரக் கழித்த திண்பிடி ஒள்வாள்
புனிற்றான் தரவின் இளையர் பெருமகன்
தொகுபோர்ச் சோழன் பொருள்மலி பாக்கத்து
வழங்கல் ஆனாப் பெருந்துறை
முழங்குஇரு முந்நீர்த் திரையினும் பலவே!
    


21


339
    


வீங்குவிசைப் பிணித்த விரைபரி நெடுந்தேர்
நோன்கதிர் சுமந்த ஆழிஆழ் மருங்கிற்
பாம்புஎன முடுகுநீர் ஓடக் கூம்பிப்
பற்றுவிடு விரலின் பயறுகாய் ஊழ்ப்ப
அற்சிரம் நின்றன்றாற் பொழுதே முற்பட
    


5


    


ஆள்வினைக்கு எழுந்த அசைவில் உள்ளத்து
ஆண்மை வாங்கக் காமம் தட்பக்
கவைபடு நெஞ்சம் கட்கண் அகைய
இருதலைக் கொள்ளி இடைநின்று வருந்தி
ஒருதலைப் படாஅ உறவி போன்றனம்
    


10


    


நோம்கொல்? அளியள் தானே- யாக்கைக்கு
உயிர்இயைந் தன்ன நட்பின் அவ்வுயிர்
வாழ்தல் அன்ன காதல்
சாதல் அன்ன பிரிவுஅரி யோளே.
    


14


340
    


பன்னாள் எவ்வம் தீரப் பகல்வந்து
புன்னைஅம் பொதும்பின் இன்னிழற் கழிப்பி
மாலை மால்கொள நோக்கிப் பண்ஆய்ந்து
வலவன் வண்தேர் இயக்க நீயும்
செலவுவிருப் புறுதல் ஒழிகதில் அம்ம-
    


5


    


'செல்லா நல்லிசைப் பொலம்பூண் திரையன்
பல்பூங் கானற் பவத்திரி அனவிவள்
நல்லெழில் இளநலம் தொலைய ஒல்லெனக்
கழியே ஓதம் மல்கின்று வழியே
வள்ளெயிற்று அரவொடு வயமீன் கொட்கும்
    


10


    


சென்றோர் மன்ற மான்றன்று பொழுது' என
நின்திறத்து அவலம் வீட இன்றிவண்
சேப்பின் எவனோ- பூக்கேழ் புலம்ப-
பசுமீன் நொடுத்த வெந்நெல் மாஅத்
தயிர்மிதி மிதவை ஆர்த்துவம் நினக்கே
    


15


    


வடவர் தந்த வான்கேழ் வட்டம்
குடபுல உறுப்பின் கூட்டுபு நிகழ்த்திய
வண்டிமிர் நறுஞ்சாந்து அணிகுவம்- திண்திமில்
எல்லுத்தொழின் மடுத்த வல்வினைப் பரதவர்
கூர்உளிக் கடுவிசை மாட்டலின் பாய்புடன்
    


20


    


கோட்சுறாக் கிழித்த கொடுமுடி நெடுவலை
தண்கடல் அசைவளி எறிதொறும் வினைவிட்டு
முன்றில் தாழைத் தூங்கும்
தெண்கடற் பரப்பினெம் உறைவின் ஊர்க்கே.
    


24


341
    


உய்தகை இன்றால்- தோழி- பைபயக்
கோங்கும் கொய்குழை உற்றன குயிலும்
தேம்பாய் மாஅத்து ஓங்குசினை விளிக்கும்
நாடுஆர் காவிரிக் கோடுதோய் மலிர்நிறைக்
கழைஅழி நீத்தம் சாஅய வழிநாள்
    


5


    


மழைகழிந் தன்ன மாக்கால் மயங்குஅறல்
பதவுமேயல் அருந்து துளங்குஇமில் நல்லேறு
மதவுடை நாகொடு அசைவீடப் பருகி
குறுங்காற் காஞ்சிக் கோதை மெல்லிணர்ப்
பொன்தகை நுண்தாது உறைப்பத் தொக்குஉடன்
    


10


    


குப்பை வார்மணல் எக்கர்த் துஞ்சும்
யாணர் வேனில்மன் இது-
மாண்நலம் நுகரும் துணையுடை யோர்க்கே.
    


13


342
    


ஒறுப்ப ஓவலை நிறுப்ப நில்லலை
புணர்ந்தோர் போலப் போற்றுமதி நினக்குயான்
கிளைஞன் அல்லனோ- நெஞ்சே- தெனாஅது
வெல்போர்க் கவுரியர் நல்நாட்டு உள்ளதை
மண்கொள் புற்றத்து அருப்புஉழை திறப்பின்
    


5


    


ஆகொள் மூதூர்க் கள்வர் பெருமகன்
ஏவல் இளையர் தலைவன் மேவார்
அருங்குறும்பு எறிந்த ஆற்றலொடு பருந்துபடப்
பல்செருக் கடந்த செல்லுறழ் தடக்கை
கெடாஅ நல்இசைத் தென்னன் தொடாஅ
    


10


    


நீர்இழி மருங்கில் கல்லளைக் கரந்தஅவ்
வரையர மகளிரின் அரியள்
அவ்வரி அல்குல் அணையாக் காலே!
    


13


343
    


வாங்குஅமை புரையும் வீங்குஇறைப் பணைத்தோள்
சில்சுணங்கு அணிந்த பல்பூண் மென்முலை
நல்லெழில் ஆகம் புல்லுதல் நயந்து
மரம்கோள் உமண்மகன் பெயரும் பருதிப்
புன்தலை சிதைத்த வன்தலை நடுகல்
    


5


    


கண்ணி வாடிய மண்ணா மருங்குல்
கூர்உளி குயின்ற கோடுமாய் எழுத்துஅவ்
ஆறுசெல் வம்பலர் வேறுபயம் படுக்கும்
கண்பொரி கவலைய கானத்து ஆங்கண்
நனந்தலை யாஅத்து அம்தளிர்ப் பெருஞ்சினை
    


10


    


இல்போல் நீழல் செல்வெயில் ஒழிமார்
நெடுஞ்செவிக் கழுதைக் குறுங்கால் ஏற்றைப்
புறம்நிறை பண்டத்துப் பொறைஅசாஅக் களைந்த
பெயர்படை கொள்ளார்க்கு உயவுத்துணை ஆகி
உயர்ந்த ஆள்வினை புரிந்தோய் பெயர்ந்துநின்று
    


15


    


உள்ளினை- வாழிஎன் நெஞ்சே- கள்ளின்
மகிழின் மகிழ்ந்த அரிமதர் மழைக்கண்
சின்மொழிப் பொலிந்த துவர்வாய்ப்
பன்மாண் பேதையின் பிரிந்தநீயே.
    


19


344
    


வளமழை பொழிந்த வால்நிறக் களரி
உளர்தரு தண்வளி உறுதொறும் நிலவெனத்
தொகுமுகை விரிந்த முடககாற் பிடவின்
வைஏர் வால்எயிற்று ஒள்நுதல் மகளிர்
கைமாண் தோணி கடுப்பப் பையென
    


5


    


மயிலினம் பயிலும் மரம்பயில் கானம்
எல்லிடை உறாஅ அளவை வல்லே
கழல்ஒளி நாவின் தெண்மணி கறங்க
நிழல்ஒலிப் பன்ன நிமிர்பரிப் புரவி
வயக்குஉறு கொடிஞ்சி பொலிய வள்பு ஆய்ந்து
    


10


    


இயக்குமதி- வாழியோ கையுடை வலவ!
பயப்புறு படர்அட வருந்திய
நயப்புஇன் காதலி நகைமுகம் பெறவே.
    


13


345
    


'விசும்புதளி பொழிந்து வெம்மை நீங்கித்
தண்பதம் படுதல் செல்கெனப் பன்மாண்
நாம்செல விழைந்தன மாக' ஓங்குபுகழ்க்
கான்அமர் செல்வி அருளலின் வெண்கால்
பல்படைப் புரவி எய்திய தொல்லிசை
    


5


    


நுணங்குநுண் பனுவற் புலவன் பாடிய
இனமழை தவழும் ஏழில் குன்றத்துக்
கருங்கால் வேங்கைச் செம்பூம் பிணையல்
ஐதுஏந்து அல்குல் யாம் அணிந்து உவக்கும்
சின்னாள் கழிக! என்று முன்னாள்
    


10


    


நம்மொடு பொய்த்தனர் ஆயினும் தம்மொடு
திருந்துவேல் இளையர் சுரும்புண மலைமார்
மாமுறி ஈன்று மரக்கொம்பு அகைப்ப
உறைகழிந்து உலந்த பின்றைப் பொறைய
சிறுவெள் அருவித் துவலையின் மலர்ந்த
    


15


    


கருங்கால் நுணவின் பெருஞ்சினை வான்பூச்
செம்மணற் சிறுநெறி கம்மென வரிப்பக்
காடுகவின் பெறுக- தோழி- ஆடுவளிக்கு
ஒல்குநிலை இற்றி ஒருதனி நெடுவீழ்
கல்கண் சீக்கும் அத்தம்
அல்குவெயில் நீழல் அசைந்தனர் செலவே.
    


21


346
    


நகைநன்று அம்ம தானே- இறைமிசை
மாரிச் சுதையின் ஈர்ம்புறத்து அன்ன
கூரல் கொக்கின் குறும்பறைச் சேவல்
வெள்ளி வெண்தோடு அன்ன கயல்குறித்துக்
கள்ளார் உவகைக் கலிமகிழ் உழவர்
    


5


    


காஞ்சிஅம் குறுந்தறி குத்தித் தீஞ்சுவை
மென்கழைக் கரும்பின் நன்பல மிடைந்து
பெருஞ்செய் நெல்லின் பாசவல் பொத்தி
வருத்திக் கொண்ட வல்வாய்க் கொடுஞ்சிறை
மீதுஅழி கடுநீர் நோக்கிப் பைப்பயப்
    


10


    


பார்வல் இருக்கும் பயம்கேழ் ஊர-
யாம்அது பேணின்றோ இலமே- நீ நின்
பண்ணமை நல்யாழ்ப் பாணனொடு விசிபிணி
மண்ணார் முழவின் கண்ணதிர்ந்து இயம்ப
மகிழ்துணைச் சுற்றமொடு மட்டு மாந்தி
    


15


    


எம்மனை வாரா யாகி முன்னாள்
நும்மனைச் சேர்ந்த ஞான்றை அம்மனைக்
குறுந்தொடி மடந்தை உவந்தனள்- நெடுந்தேர்
இழையணி யானைப் பழையன் மாறன்
மாடமலி மறுகின் கூடல் ஆங்கண்
    


20


    


வெள்ளத் தானையொடு வேறுபுலத்து இறுத்த
கிள்ளி வளவன் நல்அமர் சாஅய்க்
கடும்பரிப் புரவியொடு களிறுபல வவ்வி
ஏதின் மன்னர் ஊர்கொளக்
கோதை மார்பன் உவகையிற் பெரிதே.
    


25


347
    


தோளும் தொல்கவின் தொலைய நாளும்
நலங்கவர் பசலை நல்கின்று நலியச்
சால்பெருந் தானைச் சேர லாதன்
மால்கடல் ஓட்டிக் கடம்பு அறுத்து இயற்றிய
பண்ணமை முரசின் கண் அதிர்ந்தன்ன
    


5


    


கவ்வை தூற்றும் வெவ்வாய்ச் சேரி
அம்பல் மூதூர் அலர்நமக்கு ஒழியச்
சென்றனர் ஆயினும் செய்வினை அவர்க்கே
வாய்க்கதில்- வாழி தோழி- வாயாது
மழைகரந்து ஒளித்த கழைதிரங்கு அடுக்கத்து
    


10


    


ஒண்கேழ் வயப்புலி பாய்ந்தென குவவுஅடி
வெண்கோட்டு யானை முழக்கிசை வெரீஇக்
கன்றொழித்து ஒடிய புன்தலை மடப்பிடி
கைதலை வைத்த மையல் விதுப்பொடு
கெடுமகப் பெண்டிரின் தேரும்
நெடுமர மருங்கின் மலைஇறந் தோரே!
    


16


348
    


என்ஆ வதுகொல் தானே- முன்றில்
தேன்தேர் சுவைய திரள்அரை மாஅத்துக்
கோடைக்கு ஊழ்த்த கமழ்நறுந் தீங்கனிப்
பயிர்ப்புறுப் பலவின் எதிர்ச்சுளை அளைஇ
இறாலொடு கலந்த வண்டுமூசு அரியல்
    


5


    


நெடுங்கண் ஆடுஅமைப் பழுநிக் கடுந்திறல்
பாப்புக்கடுப்பு அன்ன தோப்பி வான்கோட்டுக்
கடவுள்ஓங்கு வரைக்கு ஓக்கிக் குறவர்
முறித்தழை மகளிர் மடுப்ப மாந்தி
அடுக்கல் ஏனல் இரும்புனம் மறந்துழி
    


10


    


யானை வவ்வின தினைஎன நோனாது
இளையரும் முதியரும் கிளையுடன் குழீஇச்
சிலைஆய்ந்து திரிதரும் நாடன்
நிலையா நல்மொழி தேறிய நெஞ்சே?
    


14


349
    


அரம்போழ் அவ்வளை செறிந்த முன்கை
வரைந்துதாம் பிணித்த தொல்கவின் தொலைய
எவன்ஆய்ந் தனர்கொல்- தோழி! ஞெமன்
தெரிகோல் அன்ன செயிர்தீர் செம்மொழி
உலைந்த ஒக்கல் பாடுநர் செலினே
    


5


    


உரன்மலி உள்ளமொடு முனைபா ழாக
அருங்குறும்பு எறிந்த பெருங்கல வெறுக்கை
சூழாது சுரக்கும் நன்னன் நல்நாட்டு
எழிற் குன்றத்துக் கவாஅன் கேழ்கொளத்
திருந்துஅரை நிவந்த கருங்கால் வேங்கை
    


10


    


எரிமருள் கவளம் மாந்திக் களிறுதன்
வரிநுதல் வைத்த வலிதேம்பு தடக்கை
கல்லூர் பாம்பின் தோன்றும்
சொல்பெயர் தேஎத்த சுரன்இறந் தோரே.
    


14


350
    


கழியே, சிறுகுரல் நெய்தலொடு காவிகூம்ப
எறிதிரை ஓதம் தரல்ஆ னாதே
துறையே, மருங்கின் போகிய மாக்கவை மருப்பின்
இருஞ்சேற்று ஈர்அளை அலவன் நீப்ப
வழங்குநர் இன்மையின் பாடுஆன் றன்றே;
    


5


    


கொடுநுகம் நுழைந்த கணைக்கால் அத்திரி
வடிமணி நெடுந்தேர் பூண ஏவாது
ஏந்துஎழில் மழைக்கண் இவள்குறை யாகச்
சேந்தனை சென்மோ- பெருநீர்ச் சேர்ப்ப!-
இலங்குஇரும் பரப்பின் எறிசுறா நீக்கி
    


10


    


வலம்புரி மூழ்கிய வான்திமிற் பரதவர்
ஒலிதலைப் பணிலம் ஆர்ப்பக் கல்லெனக்
கலிகெழு கொற்கை எதிர்கொள இழிதரும்
குவவுமணல் நெடுங்கோட்டு ஆங்கண்
உவக்காண் தோன்றும்எம் சிறுநல் ஊரே!
    


15


351
    


வேற்றுநாட்டு உறையுள் விருப்புறப் பேணி
பெறல்அருங் கேளிர் பின்வந்து விடுப்ப
பொருள்அகப் படுத்த புகல்மலி நெஞ்சமொடு
குறைவினை முடித்த நிறைவின் இயக்கம்
அறிவுறூஉம் கொல்லோ தானே- கதிர்தெற
    


5


    


கழலிலை உகுத்த கால்பொரு தாழ்சினை
அழல் அகைந் தன்ன அம்குழைப் பொதும்பில்
புழல்வீ இருப்பைப் புன்காட்டு அத்தம்
மறுதரல் உள்ளமொடு குறுகத் தோற்றிய
செய்குறி ஆழி வைகல்தோறு எண்ணி
    


10


    


எழுதுசுவர் நினைந்த அழுதுவார் மழைக்கண்
விலங்குவீழ் அரிப்பனி பொலங்குழைத் தெறிப்ப
திருந்திழை முன்கை அணல் அசைத்து ஊன்றி
இருந்துஅணை மீது பொருந்துவீக் கிடக்கை
வருந்துதோள் பூசல் களையும் மருந்தென
    


15


    


உள்ளுதொறு படூஉம் பல்லி
புள்ளுத்தொழுது உறைவி செவிமுத லானே?
    


17


352
    


'முடவுமுதிர் பலவின் குடம்மருள் பெரும்பழம்
பல்கிளைத் தலைவன் கல்லாக் கடுவன்
பாடிமிழ் அருவிப் பாறை மருங்கின்
ஆடுமயில் முன்னது ஆகக் கோடியர்
விழவுகொள் மூதூர் விறலி பின்றை
    


5


    


முழவன் போல அகப்படத் தழீஇ
இன்துணைப் பயிரும் குன்ற நாடன்
குடிநன்கு உடையன் கூடுநர்ப் பிரியலன்
கெடுநா மொழியலன் அன்பினன்' என நீ
வல்ல கூறி வாய்வதின் புணர்த்தோய்
    


10


    


நல்லை காண் இனிக்- காதல் அம்தோழீஇ!-
கடும்பரி புரவி நெடுந்தேர் அஞ்சி
நல்லிசை நிறுத்த நயம்வரு பனுவல்
தொல்லிசை நிறீஇய உரைசால் பாண்மகன்
எண்ணுமுறை நிறுத்த பண்ணின் னுள்ளும்
    


15


    


புதுவது புனைந்த திறத்தினும்
வதுவை நாளினும் இனியனால் எமக்கே.
    


17


353
    


ஆள்வினைப் பிரிதலும் உண்டோ ? பிரியினும்
கேளினி- வாழிய நெஞ்சே!- நாளும்
கனவுக்கழிந் தனைய வாகி நனவின்
நாளது செலவும் மூப்பினது வரவும்
அரிதுபெறு சிறப்பின் காமத்து இயற்கையும்
    


5


    


இந்நிலை அறியாய் ஆயினும் செந்நிலை
அமைஆடு அங்கழை தீண்டிக் கல்லென
ஞெமைஇலை உதிர்த்த எரிவாய்க் கோடை
நெடுவெண் களரி நீறுமுகந்து சுழலக்
கடுவெயில் திருகிய வேனில்வெங் காட்டு
    


10


    


உயங்குநடை மடப்பிணை தழீஇய வயங்குபொறி
அறுகோட்டு எழிற்கலை அறுகயம் நோக்கித்
தெண்நீர் வேட்ட சிறுமையின் தழைமறந்து
உண்நீர் இன்மையின் ஒல்குவன தளர
மரம்நிழல் அற்ற இயவின் சுரனிறந்து
    


15


    


உள்ளுவை அல்லையோ மற்றே- உள்ளிய
விருந்து ஒழிவு அறியாப் பெருந்தண் பந்தர்
வருந்தி வருநர் ஓம்பித் தண்ணெனத்
தாதுதுகள் உதிர்த்த தாழைஅம் கூந்தல்
வீழ்இதழ் அலரி மெல்லகம் சேர்த்தி
    


20


    


மகிழ்அணி முறுவல் மாண்ட சேக்கை
நம்மொடு நன்மொழி நவிலும்
பொம்மல் ஓதிப் புனையிழை குணனே?
    


23


354
    


மதவலி யானை மறலிய பாசறை
இடிஉமிழ் முரசம் பொருகளத்து இயம்ப
வென்றுகொடி எடுத்தனன் வேந்தனும் கன்றொடு
கறவைப் பல்லினம் புறவுதொறு உகளக்
குழல்வாய் வைத்தனர் கோவலர் வல்விரைந்து
    


5


    


இளையர் ஏகுவனர் பரிய விரியுளைக்
கடுநடைப் புரவி வழிவாய் ஓட
வலவன் வள்புவலி உறுப்பப் புலவர்
புகழ்குறி கொண்ட பொலந்தார் அகலத்துத்
தண்கமழ் சாந்தம் நுண்துகள் அணிய
    


10


    


வென்றிகொள் உவகையொடு புகுதல் வேண்டின்
யாண்டுஉறை வதுகொல் தானே...மாண்ட
போதுஉறழ் கொண்ட உண்கண்
தீதிலாட்டி திருநுதற் பசப்பே?
    


14


355
    


மாவும் வண்தளிர் ஈன்றன குயிலும்
இன்தீம் பல்குரல் கொம்பர் நுவலும்
மூதிலை ஒழித்த போதுஅவிழ் பெருஞ்சினை
வல்லோன் தைவரும் வள்ளுயிர்ப் பாலை
நரம்புஆர்த் தன்ன வண்டினம் முரலும்
    


5


    


துணிகயம் துன்னிய தூமணல் எக்கர்த்
தாதுஉகு தண்பொழில் அல்கிக் காதலர்
செழுமனை மறக்கும் செவ்விவேனில்
தானே வந்தன்று ஆயின் ஆனாது
இலங்குவளை நெகிழ்ந்த எவ்வம் காட்டிப்
    


10


    


புலந்தனம் வருகம் சென்மோ- தோழி!
'யாமே எமியம் ஆக நீயே
பொன்நயந்து அருள்இலை யாகி
இன்னை ஆகுதல் ஒத்தன்றால்' எனவே.
    


14


356
    


மேல்துறைக் கொளீஇய கழாலின் கீழ்த்துறை
உகுவார் அருந்தப் பகுவாய் யாமை
கம்புள் இயவன் ஆக விசிபிணித்
தெண்கண் கிணையின் பிறழும் ஊரன்
இடைநெடுந் தெருவிற் கதுமெனக் கண்டென்
    


5


    


பொற்றெடி முன்கை பற்றின னாக
'அன்னாய்!' என்றனென் அவன்கைவிட் டனனே
தொன்னசை சாலாமை நன்னன் பறம்பில்
சிறுகா ரோடன் பயினொடு சேர்த்திய
கற்போல் நாவினே னாகி மற்றுது
    


10


    


செப்பலென் மன்னால் யாய்க்கே நல்தேர்க்
கடும்பகட்டு யானைச் சோழர் மருகன்
நெடுங்கதிர் நெல்லின் வல்லம் கிழவோன்
நல்லடி உள்ளா னாகவும் ஒல்லார்
கதவ முயறலும் முயல்ப அதாஅன்று
    


15


    


ஒலிபல் கூந்தல் நம்வயின் அருளாது
கொன்றனன் ஆயினும் கொலைபழுது அன்றே
அருவி ஆம்பல் கலித்த முன்துறை
நன்னன் ஆஅய் பிரம்பு அன்ன
மின்னீர் ஓதி!- என்னைநின் குறிப்பே?
    


20


357
    


கொடுமுள் ஈங்கைச் சூரலொடு மிடைந்த
வான்முகை இறும்பின் வயவொடு வதிந்த
உண்ணாப் பிணவின் உயக்கம் தீரிய
தடமருப்பு யானை வலம்படத் தொலைச்சி
வியலறை சிவப்ப வாங்கி முணங்கு நிமிர்ந்து
    


5


    


புலவுப்புலி புரண்ட புல்சாய் சிறுநெறி
பயில்இருங் கானத்து வழங்கல் செல்லாது
பெருங்களிற்று இனநிரை கைதொடூஉப் பெயரும்
தீஞ்சுளைப் பலவின் தொழுதி உம்பற்
பெருங்காடு இறந்தனர் ஆயினும் யாழநின்
    


10


    


திருந்திழைப் பணைத்தோள் வருந்த நீடி
உள்ளாது அமைதலோ இலரே நல்குவர்
மிகுபெயல் நிலைஇய தீநீர்ப் பொய்கை
அடைஇறந்து அவிழ்ந்த தண்கமழ் நீலம்
காலொடு துயல்வந் தன்னநின்
ஆய்இதழ் மழைக்கண் அமர்த்த நோக்கே.
    


16


358
    


நீலத்து அன்ன நிறம்கிளர் எருத்தின்
காமர் பீலி ஆய்மயில் தோகை
இன்தீம் குரல துவன்றி மென்சீர்
ஆடுதகை எழில்நலம் கடுப்பக் கூடி
கண்ணேர் இதழ தண்நறுங் குவளை .
    


5


    


குறுந்தொடர் அடைச்சிய நறும்பல் கூழை
நீடுநீர் நெடுஞ்சுனை ஆயமொடு ஆடாய்
உயங்கிய மனத்தை யாகிப் புலம்புகொண்டு
இன்னை ஆகிய நின்நிறம் நோக்கி
அன்னை வினவினள் ஆயின், அன்னோ!
    


10


    


என்னென உரைக்கோ யானே- துன்னிய
பெருவரை இழிதரும் நெடுவெள் அருவி
ஓடை யானை உயர்மிசை எடுத்த
ஆடுகொடி கடுப்பத் தோன்றும்
கோடுயர் வெற்பன் உறீஇய நோயே?
    


15


359
    


'பனிவார் உண்கணும் பசந்த தோளும்
நனிபிறர் அறியச் சாஅய நாளும்
கரந்தனம் உறையும் நம்பண்பு அறியார்
நீடினர் மன்னோ காதலர்' எனநீ
எவன்கை யற்றனை?- இகுளை!- அவரே
    


5


    


வான வரம்பன் வெளியத்து அன்னநம்
மாணலம் தம்மொடு கொண்டனர்- முனாஅது
அருஞ்சுரக் கவலை அசைஇய கோடியர்
பெருங்கல் மீமிசை இயம்எழுந் தாங்கு
வீழ்பிடி கெடுத்த நெடுந்தாள் யானை
    


5


    


சூர்புகல் அடுக்கத்து மழைமாறு முழங்கும்
பொய்யா நல்லிசை மாவண் புல்லி
கவைக்கதிர் வரகின் யாணர்ப் பைந்தாள்
முதைச்சுவல் மூழ்கிய கான்சுடு குரூஉப்புகை
அருவித் துவலையொடு மயங்கும்
பெருவரை அத்தம் இயங்கி யோரே!
    


16


360
    


பல்பூந் தண்பொழில் பகல்உடன் கழிப்பி
ஒருகால் ஊர்திப் பருதிஅம் செல்வன்
குடவயின் மாமலை மறையக் கொடுங்கழித்
தண்சேற்று அடைஇய கணைக்கால் நெய்தல்
நுண்தாது உண்டு வண்டினம் துறப்ப
    


5


    


வெருவரு கடுந்திறல் இருபெரும் தெய்வத்து
உருவுடன் இயைந்த தோற்றம் போல
அந்தி வானமொடு கடலணி கொளாஅ
வந்த மாலை பெயரின் மற்றிவள்
பெரும்புலம் பினளே தெய்ய அதனால்
    


10


    


பாணி பிழையா மாண்வினைக் கலிமா
துஞ்சு ஊர் யாமத்துத் தெவிட்டல் ஓம்பி
நெடுந்தேர் அகல நீக்கிப் பையெனக்
குன்றுஇழி களிற்றின் குவவுமணல் நந்தி
இரவின் வம்மோ- உரவுநீர்ச் சேர்ப்ப!-
    


15


    


இனமீன் அருந்து நாரையொடு பனைமிசை
அன்றில் சேக்கும் முன்றில் பொன்னென
நன்மலர் நறுவீ தாஅம்
புன்னை நறும்பொழில் செய்தநம் குறியே
    


19


361
    


'தூமலர்த் தாமரைப் பூவின் அங்கண்
மாஇதழ்க் குவளை மலர்பிணைத் தன்ன
திருமுகத்து அலமரும் பெருமதர் மழைக்கண்
அணிவளை முன்கை ஆயிதழ் மடந்தை
வார்முலை முற்றத்து நூலிடை விலங்கினும்
    


5


    


கவவுப்புலந்து உறையும் கழிபெருங் காமத்து
இன்புறு நுகர்ச்சியிற் சிறந்ததொன்று இல்லென
அன்பால் மொழிந்த என்மொழி கொள்ளாய்
பொருள்புரி வுண்ட மருளி நெஞ்சே!-
கரியாப் பூவின் பெரியோர் ஆர
    


10


    


அழலெழு தித்தியம் மடுத்த யாமை
நிழலுடை நெடுங்கயம் புகல்வேட் டாஅங்கு
உள்ளுதல் ஓம்புமதி இனிநீ முள்ளெயிற்றுச்
சின்மொழி அரிவை தோளே- பன்மலை
வெவ்வறை மருங்கின் வியன்சுரம்
எவ்வம் கூர இறந்தனம் யாமே!
    


16


362
    


பாம்புடை விடர பனிநீர் இட்டுத்துறை
தேம்கலந்து ஒழுக யாறுநிறைந் தனவே
வெண்கோட்டு யானை பொருத புண்கூர்ந்து
பைங்கண் வல்லியம் கல்லளைச் செறிய
முருக்கரும்பு அன்ன வள்ளுகிர் வயப்பிணவு
    


5


    


கடிகொள வழங்கார் ஆறே ஆயிடை
எல்லிற்று என்னான் வென்வேல் ஏந்தி
நசைதர வந்த நன்ன ராளன்
நெஞ்சுபழு தாக வறுவியன் பெயரின்
இன்றிப் பொழுதும் யான்வா ழலனே
    


10


    


எவன்கொல்?- வாழி தோழி!- நம் இடைமுலைச்
சுணங்கணி முற்றத்து ஆரம் போலவும்
சிலம்புநீடு சோலைச் சிதர்தூங்கு நளிர்ப்பின்
இலங்குவெள் அருவி போலவும்
நிழல்கொண் டனவால், திங்கள்அம் கதிரே!
    


15


363
    


நிறைசெலல் இவுளி விரைவுடன் கடைஇ
அகலிரு விசும்பிற் பகல்செலச் சென்று
மழுகுசுடர் மண்டிலம் மாமலை மறைய
பொழுதுகழி மலரிற் புனையிழை! சாஅய்!
அணை அணைந்து இனையை ஆகல்- கணையரைப்
    


5


    


புல்லிலை நெல்லிப் புகரில் பசுங்காய்
கல்லதர் மருங்கில் கடுவளி உதிர்ப்ப
பொலஞ்செய் காசிற் பொற்பத் தாஅம்
அத்தம் நண்ணி அதர்பார்த் திருந்த
கொலைவெங் கொள்கைக் கொடுந்தொழின் மறவர்
    


10


    


ஆறுசெல் மாக்கள் அருநிறத்து எறிந்த
எஃகுஉறு விழுப்புண் கூர்ந்தோர் எய்திய
வளைவாய்ப் பருந்தின் வள்ளுகிர்ச் சேவல்
கிளைதரு தெள்விளி கெழுமுடைப் பயிரும்
இன்னா வெஞ்சுரம் இறந்தோர் முன்னிய
    


15


    


செய்வினை வலத்தர் ஆகி இவணயந்து
எய்தவந் தனரே!- தோழி!- மையெழில்
துணையேர் எதிர்மலர் உண்கண்
பிணையேர் நோக்கம் பெருங்கவின் கொளவே.
    


19


364
    


மாதிரம் புதையப் பாஅய்க் கால்வீழ்த்து
ஏறுடைப் பெருமழை பொழிந்தென அவல்தோறு
ஆடுகளப் பறையின் வரிநுணல் கறங்க
ஆய்பொன் அவிர்இழை தூக்கி யன்ன
நீடிணர்க் கொன்றை- கவின்பெறக் காடுடன்
    


5


    


சுடர்புரை தோன்றிப் புதல்தலைக் கொளாஅ
முல்லை இல்லமொடு மலரக் கல்ல
பகுவாய்ப் பைஞ்சுனை மாவுண மலிரக்
கார்தொடங் கின்றே காலை காதலர்
வெஞ்சின வேந்தன் வியன்பெரும் பாசறை
    


10


    


வென்றி வேட்கையொடு நம்மும் உள்ளார்
யாதுசெய் வாங் கொல்?- தோழி!- நோதகக்
கொலைகுறித் தன்ன மாலை
துனைதரு போழ்தின் நீந்தலோ அரிதே!
    


14


365
    


அகல்வாய் வானம் ஆலிருள் பரப்ப
பகல்ஆற்றுப் படுத்த பையென் தோற்றமொடு
சினவல் போகிய புன்கண் மாலை
அத்தம் நடுகல் ஆள்என உதைத்த
கான யானைக் கதுவாய் வள்ளுகிர்
    


5


    


இரும்பனை இதக்கையின் ஒடியும் ஆங்கண்
கடுங்கண் ஆடவர் ஏமுயல் கிடக்கை
வருநர் இன்மையின் களையுநர்க் காணா
என்றூழ் வெஞ்சுரம் தந்த நீயே!
துயர்செய்து ஆற்றா யாகிப் பெயர்பாங்கு
    


10


    


உள்ளினை- வாழிய- நெஞ்சே!- வென்வேல்
மாவண் கழுவுள் காமூர் ஆங்கண்
பூதம் தந்த பொரியரை வேங்கைத்
தண்கமழ் புதுமலர் நாறும்
அஞ்சில் ஓதி ஆய்மடத் தகையே.
    


15


366
    


தாழ்சினை மருதம் தகைபெறக் கவினிய
நீர்சூழ் வியன்களம் பொலியப் போர்ப்பஅழித்து
கள்ளார் களமர் பகடுதலை மாற்றி
கடுங்காற்று எறியப் போகிய துரும்புடன்
காயல் சிறுதடிக் கண்கெடப் பாய்தலின்
    


5


    


இருநீர்ப் பரப்பின் பனித்துறைப் பரதவர்
தீம்பொழி வெள்ளுப்புச் சிதைதலின் சினைஇக்
கழனி உழவரொடு மாறுஎதிர்ந்து மயங்கி
இருஞ்சேற்று அள்ளல் எறிசெருக் கண்டு
நரைமூ தாளர் கைபிணி விடுத்து
    


10


    


நனைமுதிர் தேறல் நுளையர்க்கு ஈயும்
பொலம்பூண் எவ்வி நீழல் அன்ன
நலம்பெறு பணைத்தோள் நன்னுதல் அரிவையொடு
மணங்கமழ் தண்பொழில் அல்கி நெருநை
நீதற் பிழைத்தமை அறிந்து
கலுழ்ந்த கண்ணளெம் அணங்கன் னானே.
    


16


367
    


இலங்குசுடர் மண்டிலம் புலந்தலைப் பெயர்ந்து
பல்கதிர் மழுகிய கல்சேர் அமையத்து
அலந்தலை மூதேறு ஆண்குரல் விளிப்ப
மனைவளர் நொச்சி மாசேர்பு வதிய
முனையுழை இருந்த அம்குடிச் சீறூர்க்
    


5


    


கருங்கால் வேங்கைச் செஞ்சுவல் வரகின்
மிகுபதம் நிறைந்த தொகுகூட்டு ஒருசிறைக்
குவியடி வெருகின் பைங்கண் ஏற்றை
ஊன்நசைப் பிணவின் உயங்குபசி களைஇயர்
தளிர்புரை கொடிற்றின் செறிமயிர் எருத்திற்
    


10


    


கதிர்த்த சென்னிக் கவிர்ப்பூ அன்ன
நெற்றிச் சேவல் அற்றம் பார்க்கும்
புல்லென் மாலையும் இனிது மன்றம்ம-
நல்லக வனமுலை அடையப் புல்லுதொறும்
உயிர்குழைப் பன்ன சாயற்
செயிர்தீர் இன்துணைப் புணர்ந்திசி னோர்க்கே.
    


16


368
    


தொடுதோற் கானவன் சூடுறு வியன்புனம்
கரிபுறம் கழீஇய பெரும்பாட்டு ஈரத்துக்
தொடுவளர் பைந்தினை நீடுகுரல் காக்கும்
ஒண்தொடி மகளிர்க்கு ஊசல் ஆக
ஆடுசினை ஒழித்த கோடுஇணர் கஞலிய
    


5


    


குறும்பொறை அயலது நெடுந்தாள் வேங்கை
மடமயிற் குடுமியின் தோன்றும் நாடன்
உயர்வரை மருங்கின் காந்தளம் சோலைக்
குரங்குஅறி வாரா மரம்பயில் இறும்பிற்
கடிசுனைத் தெளிந்த மணிமருள் தீநீர்
    


10


    


பிடிபுணர் களிற்றின் எம்மொடு ஆடிப்
பல்நாள் உம்பர்ப் பெயர்ந்து சில்நாள்
கழியா மையே வழிவழிப் பெருகி
அம்பணை விளைந்த தேக்கட் டேறல்
வண்டுபடு கண்ணியர் மகிழும் சீறூர்
    


15


    


எவன்கொல்- வாழி, தோழி!- கொங்கர்
மணியரை யாத்து மறுகின் ஆடும்
உள்ளி விழவின் அன்ன
அலர்ஆ கின்றது பலர்வாய்ப் பட்டே?
    


19


369
    


கண்டிசின்- மகளே!- கெழீஇ இயைவெனை
ஒண்தொடி செறித்த முன்கை ஊழ்கொள்பு
மங்கையர் பலபா ராட்டச் செந்தார்க்
கிள்ளையும் தீம்பால் உண்ணா மயிலியற்
சேயிழை மகளிர் ஆயமும் அயரா
    


5


    


தாழியும் மலர்பல அணியா கேழ்கொளக்
காழ்புனைந்து இயற்றிய வனப்பமை நோன்சுவர்
பாவையும் பலிஎனப் பெறாஅ நோய்பொர
இவை கண்டு இனைவதன் தலையும் நினைவிலேன்
கொடியோள் முன்னியது உணரேன் 'தொடியோய்!
    


10


    


இன்றுநின் ஒலிகுரல் மண்ணல்' என்றதற்கு,
எற்புலந்து அழிந்தன ளாகித் தற்றகக்
கடல்அம் தானைக் கைவண் சோழர்
கெடல்அரு நல்லிசை உறந்தை அன்ன
நிதியுடை நல்கர்ப் புதுவது புனைந்து
    


15


    


தமர்மணன் அயரவும் ஒல்லாள் கவர்முதல்
ஓமை நீடிய உலவை நீளிடை
மணியணி பலகை மாக்காழ் நெடுவேல்
துணிவுடை உள்ளமொடு துதைந்த முன்பின்
அறியாத் தேஎத்து அருஞ்சுரம் மடுத்த
    


20


    


சிறியோற்கு ஒத்தஎன் பெருமடத் தகுவி
'சிறப்பும் சீரும் இன்றிச் சீறூர்
நல்கூர் பெண்டின் புல்வேய் குரம்பை
ஓர்ஆ யாத்த ஒருதூண் முன்றில்
ஏதில் வறுமனைச் சிலம்புடன் கழீஇ
மேயினள் கொல்?' என நோவல் யானே.
    


26


370
    


'வளைவாய்க் கோதையர் வண்டல் தைஇ
இளையோர் செல்ப எல்லும் எல்லின்று
அகலிலைப் புன்னைப் புகர்இல் நீழல்
பகலே எம்மொடு ஆடிஇரவே
காயல் வேய்ந்த தேயா நல்லில்
    


5


    


நோயொடு வைகுதி ஆயின் நுந்தை
அருங்கடிப் படுவலும்' என்றி; மற்று 'நீ
செல்லல்' என்றலும் ஆற்றாய் 'செலினே
வாழலென்' என்றி ஆயின் ஞாழல்
வண்டுபடத் ததைந்த கண்ணி நெய்தல்
    


10


    


தண்ணரும் பைந்தார் துயல்வர அந்திக்
கடல்கெழு செல்வி கரைநின் றாங்கு
நீயே கானல் ஒழிய யானே
வெறிகொள் பாவையிற் பொலிந்தஎன் அணிதுறந்து
ஆடுமகள் போலப் பெயர்தல்
ஆற்றேன் தெய்ய அலர்கவிவ் வூரே!
    


16


371
    


அவ்விளிம்பு உரீஇய விசையமை நோன்சிலை
செவ்வாய்ப் பகழிச் செயிர்நோக்கு ஆடவர்
கணையிடக் கழிந்ததன் வீழ்துணை உள்ளிக்
குறுநெடுந் துணைய மறிபுடை ஆடப்
புன்கண் கொண்ட திரிமருப்பு இரலை
    


5


    


மேய்பதம் மறுத்த சிறுமையொடு நோய்கூர்ந்து
நெய்தலம் படுவில் சில்நீர் உண்ணாது
எஃகுஉறு மாந்தரின் இனைந்துகண் படுக்கும்
பைதற வெம்பிய பாழ்சேர் அத்தம்
எமியம் நீந்தும் எம்மினும் பனிவார்ந்து
    


10


    


என்ன ஆம்கொல் தாமே 'தெண்நீர்
ஆய்சுனை நிகர்மலர் போன்ம்' என நசைஇ
வீதேர் பறவை விழையும்
போதார் கூந்தல்நம் காதலி கண்ணே?
    


14


372
    


அருந்தெறன் மரபின் கடவுள் காப்பப்
பெருந்தேன் தூங்கும் நாடுகாண் நனந்தலை
அணங்குடை வரைப்பிற் பாழி ஆங்கண்
வேண்முது மாக்கள் வியனகர்க் கரந்த
அருங்கல வெறுக்கையின் அரியோள் பண்புநினைந்து
    


5


    


வருந்தினம் மாதோ எனினும் அஃது ஒல்லாய்
இரும்பணை தொடுத்த பலராடு ஊசல்
ஊர்ந்திழி கயிற்றின் செலவர வருந்தி
நெடுநெறிக் குதிரைக் கூர்வேல் அஞ்சி
கடுமுனை அலைத்த கொடுவில் ஆடவர்
    


10


    


ஆடுகொள் பூசலின் பாடுசிறந்து எறியும்
பெருந்துடி வள்பின் வீங்குபு நெகிழா
மேய்மணி இழந்த பாம்பின் நீநனி
தேம்பினை- வாழிஎன் நெஞ்சே!- வேந்தர்
கோண்தணி எயிலிற் காப்புச் சிறந்து
ஈண்டுஅருங் குரையள்நம் அணங்கி யோளே.
    


16


373
    


முனைகவர்ந்து கொண்டெனக் கலங்கிப் பீர்எழுந்து
மனைபாழ் பட்ட மரைசேர் மன்றத்துப்
பணைத்தாள் யானை பரூஉப்புறம் உரிஞ்சக்
செதுகாழ் சாய்ந்த முதுகாற் பொதியில்
அருஞ்சுரம் நீந்திய வருத்தமொடு கையற்றுப்
    


5


    


பெரும்புன் மாலை புலம்புவந்து உறுதர
மீளிஉள்ளம் செலவுவலி யுறுப்பத்
தாள்கை பூட்டிய தனிநிலை இருக்கையொடு
தன்னிலை உள்ளும் நந்நிலை உணராள்
இரும்பல் கூந்தல் சேயிழை மடந்தை
    


10


    


கனையிருள் நடுநாள் அணையொடு பொருந்தி
வெய்துற்றுப் புலக்கும் நெஞ்சமொடு ஐதுஉயிரா
ஆயிதழ் மழைக்கண் மல்கநோய் கூர்ந்து
பெருந்தோள் நனைக்கும் கலுழ்ந்துவார் அரிப்பனி
மெல்விரல் உகிரின் தெறியினள் வென்வேல்
    


15


    


அண்ணல் யானை அடுபோர் வேந்தர்
ஒருங்குஅகப் படுத்த முரவுவாய் ஞாயில்
ஓர்எயில் மன்னன் போலத்
துயில்துறந் தனள்கொல்? அளியள் தானே!
    


19


374
    


மாக்கடல் முகந்து மாதிரத்து இருளி
மலர்தலை உலகம் புதைய வலன்ஏர்பு
பழங்கண் கொண்ட கொழும்பல் கொண்மூ
போழ்ந்த போலப் பலவுடன் மின்னி
தாழ்ந்த போல நனியணி வந்து
    


5


    


சோர்ந்த போலச் சொரிவன பயிற்றி
இடியும் முழக்கும் இன்றிப் பாணர்
வடியுறு நல்யாழ் நரம்புஇசைத் தன்ன
இன்குரல் அழிதுளி தலைஇ நன்பல
பெயல்பெய்து கழிந்த பூநாறு வைகறைச்
    


10


    


செறிமணல் நிவந்த களர்தோன்று இயவில்
குறுமோட்டு மூதாய் குறுகுறு ஓடி
மணிமண்டு பவளம் போலக் காயா
அணிமிகு செம்மல் ஒளிப்பன மறையக்
கார்கவின் கொண்ட காமர் காலைச்
    


15


    


செல்க தேரே- நல்வலம் பெறுந!
பெருந்தோள் நுணுகிய நுசுப்பின்
திருந்திழை அரிவை விருந்தெதிர் கொளவே!
    


18


375
    


'சென்று நீடுநர் அல்லர்; அவர்வயின்
இனைதல் ஆனாய்' என்றிசின் இகுளை!
அம்புதொடை அமைதி காண்மார் வம்பலர்
கலனிலர் ஆயினும் கொன்றுபுள் ஊட்டும்
கல்லா இளையர் கலித்த கவலைக்
    


5


    


கணநரி இனனொடு குழீஇ நிணனருந்தும்
நெய்த்தோர் ஆடிய மல்லல் மொசிவிரல்
அத்த எருவைச் சேவல் சேர்ந்த
அரைசேர் யாத்த வெண்திரள் வினைவிறல்
எழாஅத் திணிதோள் சோழர் பெருமகன்
    


10


    


விளங்குபுகழ் நிறுத்த இளம்பெருஞ் சென்னி
குடிக்கடன் ஆகலின் குறைவினை முடிமார்
செம்புஉறழ் புரிசைப் பாழி நூறி
வம்ப வடுகர் பைந்தலை சவட்டிக்
கொன்ற யானைக் கோட்டின் தோன்றும்
    


15


    


அஞ்சுவரு மரபின் வெஞ்சுரம் இறந்தோர்
நோயிலர் பெயர்தல் அறியின்
ஆழல மன்னோ தோழி! என் கண்ணே.
    


18


376
    


செல்லல் மகிழ்ந! நிற் செய்கடன் உடையென்மன்-
கல்லா யானை கடிபுனல் கற்றென
மலிபுனல் பொருத மருதொங்கு படப்பை
ஒலிகதிர்க் கழனிக் கழாஅர் முன்துறை
கலிகொள் சுற்றமொடு கரிகால் காணத்
    


5


    


தண்பதம் கொண்டு தவிர்த்த இன்னிசை
ஒண்பொறிப் புனைகழல் சேவடி புரளக்
கருங்கச்சு யாத்த காண்பின் அவ்வயிற்று
இரும்பொலப் பாண்டில் மணியொடு தெளிர்ப்பப்
புனல்நயந்து ஆடும் அத்தி அணிநயந்து
    


10


    


காவிரி கொண்டுஒளித் தாங்கு மன்னோ!
நும்வயிற் புலத்தல் செல்லேம்; எம்வயின்
பசந்தன்று காண்டிசின் நுதலே; அசும்பின்
அம்தூம்பு வள்ளை அழற்கொடி மயக்கி
வண்தோட்டு நெல்லின் வாங்குபீள் விரியத்
    


15


    


துய்த்தலை முடங்குஇறாத் தெறிக்கும் பொற்புடைக்
குரங்குஉளைப் புரவிக் குட்டுவன்
மரந்தை அன்னஎன் நலம்தந்து சென்மே!
    


18


377
    


கோடை நீடலின் வாடுபுலத்து உக்க
சிறுபுல் உணவு நெறிபட மறுகி
நுண்பல் எறும்பி கொண்டளைச் செறித்த
வித்தா வல்சி வீங்குசிலை மறவர்
பல்லூழ் புக்குப் பயன்நிரை கவரக்
    


5


    


கொழுங்குடி போகிய பெரும்பாழ் மன்றத்து
நரைமூ தாளர் அதிர்தலை இறக்கிக்
கவைமனத்து இருத்தும் வல்லுவனப்பு அழிய
வரிநிறச் சிதலை அரித்தலின் புல்லென்று
பெருநலம் சிதைந்த பேஎம்முதிர் பொதியில்
    


10


    


இன்னா ஒருசிறைத் தங்கி இன்னகைச்
சிறுமென் சாயல் பெருநலம் உள்ளி
வம்பலர் ஆகியும் கழிப மன்ற-
நசைதர வந்தோர் இரந்தவை
இசைபடப் பெய்தல் ஆற்று வோரே!
    


15


378
    


'நிதியம் துஞ்சும் நிவந்தோங்கு வரைப்பின்
வதுவை மகளிர் கூந்தல் கமழ்கொள
வங்கூழ் ஆட்டிய அம்குழை வேங்கை
நன்பொன் அன்ன நறுந்தாது உதிரக்
காமர் பீலி ஆய்மயில் தோகை
    


5


    


வேறுவேறு இனத்த வரைவாழ் வருடைக்
கோடுமுற்று இளந்தகர் பாடுவிறந்து இயல
ஆடுகள வயிரின் இனிய ஆலிப்
பசும்புற மென்சீர் ஒசிய விசும்புஉகந்து
இருங்கண் ஆடுஅமைத் தயங்க இருக்கும்
    


10


    


பெருங்கல் நாடன் பிரிந்த புலம்பும்
உடன்ற அன்னை அமரா நோக்கமும்
வடந்தை தூக்கும் வருபனி அற்சிரச்
சுடர்கெழு மண்டிலம் அழுங்க ஞாயிறு
குடகடல் சேரும் படர்கூர் மாலையும்
    


15


    


அனைத்தும் அடூஉநன்று நலிய உஞற்றி
யாங்ஙனம் வாழ்தி?' என்றி- தோழி!-
நீங்கா வஞ்சினம் செய்துநத் துறந்தோர்
உள்ளார் ஆயினும் உளெனே- அவர் நாட்டு
அள்ளிலைப் பலவின் கனிகவர் கைய
    


20


    


கல்லா மந்தி கடுவனோடு உகளும்
கடுந்திறல் அணங்கின் நெடும்பெருங் குன்றத்துப்
பாடின் அருவி சூடி
வான்தோய் சிமையம் தோன்ற லானே.
    


24


379
    


நந்நயந்து உறைவி தொன்னலம் அழியத்
தெருளா மையின் தீதொடு கெழீஇ
அருளற நிமிர்ந்த முன்பொடு பொருள்புரிந்து
ஆள்வினைக்கு எதிரிய மீளிநெஞ்சே!
நினையினை ஆயின் எனவ கேண்மதி!-
    


5


    


விரிதிரை முந்நீர் மண்திணி கிடக்கைப்
பரிதிஅம் செல்வம் பொதுமை இன்றி
நனவின் இயன்றது ஆயினும் கங்குற்
கனவின் அற்று அதன் கழிவே அதனால்
விரவுறு பன்மலர் வண்டுசூழ்பு அடைச்சிச்
    


10


    


சுவல்மிசை அரைஇய நிலைதயங்கு உறுமுடி
ஈண்டுபல் நாற்றம் வேண்டுவயின் உவப்பச்
செய்வுறு விளங்கிழைப் பொலிந்த தோள்சேர்பு
எய்திய கனைதுயில் ஏற்றொறும் திருகி
மெய்புகு வன்ன கைகவர் முயக்கின்
    


15


    


மிகுதிகண் டன்றோ இலெனே நீ நின்
பல்பொருள் வேட்கையின் சொல்வரை நீவிச்
செலவுவலி யுறுத்தனை ஆயிற் காலொடு
கனைஎரி நிகழ்ந்த இலையில் அம் காட்டு
உழைப்புறத்து அன்ன புள்ளி நீழல்
    


20


    


அசைஇய பொழுதில் பசைஇய வந்துஇவள்
மறப்புஅரும் பல்குணம் நிறத்துவந்து உறுதர
ஒருதிறம் நினைத்தல் செல்லாய் திரிபுநின்று
உறுபுலி உழந்த வடுமருப்பு ஒருத்தற்குப்
பிடியிடு பூசலின் அடிபடக் குழிந்த
    


25


    


நிரம்பா நீளிடைத் தூங்கி
இரங்குவை அல்லையோ உரங்கெட மெலிந்தே?
    


27


380
    


தேர்சேண் நீக்கித் தமியன் வந்து, நும்
ஊர்யாது? என்ன நணிநணி ஒதுங்கி
முன்னாள் போகிய துறைவன் நெருநை
அகலிலை நாவல் உண்துறை உதிர்த்த
கனிகவின் சிதைய வாங்கிக் கொண்டுதன்
    


5


    


தாழை வேர்அளை வீழ்துணைக்கு இடூஉம்
அலவற் காட்டி, 'நற்பாற்று இது' என
நினைந்த நெஞ்சமொடு நெடிதுபெயர்ந் தோனே
உதுக்காண் தோன்றும் தேரே இன்றும்
நாம்எதிர் கொள்ளா மாயின் தான்அது
    


10


    


துணிகுவன் போலாம் நாணுமிக உடையன்
வெண்மணல் நெடுங்கோட்டு மறைகோ?-
அம்ம, தோழி!- கூறுமதி நீயே!
    


13


381
    


ஆளி நன்மான் அணங்குடை ஒருத்தல்
மீளி வேழத்து நெடுந்தகை புலம்ப
ஏந்தல் வெண்கோடு வாங்கிக் குருகருந்தும்
அஞ்சுவரத் தகுந ஆங்கண் மஞ்சுதப
அழல்கான்று திரிதரும் அலங்குகதிர் மண்டிலம்
    


5


    


நிழல்சூன்று உண்ட நிரம்பா நீளிடை
கற்றுரிக் குடம்பைக் கதநாய் வடுகர்
விற்சினம் தணிந்த வெருவரு கவலை
குருதி ஆடிய புலவுநாறு இருஞ்சிறை
எருவைச் சேவல் ஈண்டுகிளைத் தொழுதி
    


10


    


பச்சூன் கொள்ளை சாற்றிப் பறைநிவந்து
செக்கர் வானின் விசும்பணி கொள்ளும்
அருஞ்சுரம் நீந்திய நம்மினும் பொருந்தார்
முனைஅரண் கடந்த வினைவல் தானைத்
தேனிமிர் நறுந்தார் வானவன் உடற்றிய
    


15


    


ஒன்னாத் தெவ்வர் மன்னெயில் போலப்
பெரும்பாழ் கொண்ட மேனியள் நெடிதுயிர்த்து
வருந்தும்கொல்? அளியள் தானே!- சுரும்புண
நெடுநீர் பயந்த நிரைஇதழ்க் குவளை
எதிர்மலர் இணைப்போது அன்னதன்
அரிமதர் மழைக்கண் தெண்பனி கொளவே!
    


21


382
    


பிறருறு விழுமம் பிறரும் நோப
தம்முறு விழுமம் தமக்கோ தஞ்சம்
கடம்புகொடி யாத்துக் கண்ணி சூட்டி
வேறுபல் குரல ஒருதூக்கு இன்னியம்
காடுகெழு நெடுவேட் பாடுகொளைக்கு ஏற்ப
    


5


    


அணங்கயர் வியன் களம் பொலியப் பையத்
தூங்குதல் புரிந்தனர் நமரென ஆங்கவற்கு
அறியக் கூறல் வேண்டும்- தோழி!-
அருவி பாய்ந்த கருவிரல் மந்தி
செழுங்கோட் பலவின் பழம்புணை யாகச்
    


10


    


சாரல் பேரூர் முன்துறை இழிதரும்
வறனுறல் அறியாச் சோலை
விறன்மலை நாடன் சொல்நயந் தோயே!
    


13


383
    


தற்புரந்து எடுத்த எற்றுந்து உள்ளாள்
ஊருஞ் சேரியும் ஓராங்கு அலர்எழக்
காடுங் கானமும் அவனொடு துணிந்து
நாடுந் தேயமும் நனிபல இறந்த
சிறுவன் கண்ணிக்கு ஏர்தே றுவரென
    


5


    


வாடினை- வாழியோ, வயலை!- நாள்தொறும்
பல்கிளைக் கொடிகொம்பு அலமர மலர்ந்த
அல்குல் தலைக்கூட்டு அம்குழை உதவிய
வினையமை வரனீர் விழுத்தொடி தத்தக்
கமஞ்சூற் பெருநிறை தயங்க முகந்துகொண்டு
    


10


    


ஆய்மடக் கண்ணள் தாய்முகம் நோக்கிப்
பெய்சிலம்பு ஒலிப்பப் பெயர்வனள் வைகலும்
ஆரநீர் ஊட்டிப் புரப்போர்
யார்மற்றுப் பெறுகுவை அளியை நீயே!
    


14


384
    


இருந்த வேந்தன் அருந்தொழில் முடித்தெனப்
புரிந்த காதலொடு பெருந்தேர் யானும்
ஏறியது அறிந்தன்று அல்லது வந்த
ஆறுநனி அறிந்தன்றொ இலெனே! "தா அய்
முயற்பறழ் உகளும் முல்லையம் புறவிற்
    


5


    


கவைக்கதிர் வரகின் சீறூர் ஆங்கண்
மெல்லியல் அரிவை இல்வயின் நிறீஇ
இழிமின்" என்றநின் மொழிமருண் டிசினே!
வான்வழங்கு இயற்கை வளி பூட் டினையோ?
மானுரு ஆகநின் மனம்பூட் டினையோ
    


10


    


உரைமதி- வாழியோ வலவ! - எனத்தன்
வரைமருள் மார்பின் அளிப்பனன் முயங்கி
மனைக்கொண்டு புக்கனன் நெடுந்தகை
விருந்தேர் பெற்றனள் திருந்திழை யோளே!
    


14


385
    


தன்னோ ரன்ன ஆயமும் மயிலியல்
என்னோ ரன்ன தாயரும் காணக்
கைவல் யானைக் கடுந்தேர்ச் சோழர்
காவிரிப் படப்பை உறந்தை அன்ன
பொன்னுடை நெடுநகர் புரையோர் அயர
    


5


    


நன்மாண் விழவில் தகரம் மண்ணி
யாம்பல புணர்ப்பச் சொல்லாள் காம்பொடு
நெல்லி நீடிய கல்லறைக் கவாஅன்
அத்த ஆலத்து அலந்தலை நெடுவீழ்
தித்திக் குறங்கில் திருந்த உரிஞ
    


10


    


வளையுடை முன்கை அளைஇக் கிளைய
பயிலிரும் பிணையல் பசுங்காழ்க் கோவை
அகலமை அல்குல் பற்றிக் கூந்தல்
ஆடுமயிற் பீலியின் பொங்க நன்றும்
தானமர் துணைவன் ஊக்க ஊங்கி
    


15


    


உள்ளாது கழிந்த முள்ளெயிற்றுத் துவர்வாய்ச்
சிறுவன் கண்ணி சிலம்பு கழீஇ
அறியாத் தேஎத்தள் ஆகுதல் கொடிதே!
    


18


386
    


பொய்கை நீர்நாய்ப் புலவுநாறு இரும்போத்து
வாளை நாளிரை தேரும் ஊர!
நாணினென் பெரும! யானே- பாணன்
மல்லடு மார்பின் வலியுற வருந்தி
எதிர்தலைக் கொண்ட ஆரியப் பொருநன்
    


5


    


நிறைத்திரண் முழவுத்தோள் கையகத்து ஒழிந்த
திறன்வேறு கிடக்கை நோக்கி நற்போர்க்
கணையன் நாணி யாங்கு- மறையினள்
மெல்ல வந்து நல்ல கூறி
மைஈர் ஓதி மடவோய்! யானும்நின்
    


10


    


சேரி யேனே அயலி லாட்டியேன்
நுங்கை ஆகுவென் நினக்கெனத் தன்கைத்
தொடுமணி மெல்விரல் தண்ணெனத் தைவர
நுதலும் கூந்தலும் நீவி
பகல்வந்து பெயர்ந்த வாணநுதற் கண்டே!
    


15


387
    


திருந்திழை நெகிழ்ந்து பெருந்தோள் சாஅய்
அரிமதர் மழைக்கண் கலுழச் செல்வீர்!
வருவீர் ஆகுதல் உரைமின் மன்னோ
உவருணப் பறைந்த ஊன்தலைச் சிறாஅரொடு
அவ்வரி கொன்ற கறைசேர் வள்ளுகிர்ப்
    


5


    


பசைவிரற் புலைத்தி நெடிதுபிசைந்து ஊட்டிய
பூந்துகில் இமைக்கும் பொலன்காழ் அல்குல்
அவ்வரி சிதைய நோக்கி வெவ்வினைப்
பயிலரிற் கிடந்த வேட்டுவிளி வெரீஇ
வரிப்புற இதலின் மணிக்கட் பேடை
    


10


    


நுண்பொறி அணிந்த எருத்தின் கூர்முட்
செங்காற் சேவற் பயிரும் ஆங்கண்
வில்லீண்டு அருஞ்சமம் ததைய நூறி
நல்லிசை நிறுத்த நாணுடை மறவர்
நிரைநிலை நடுகற் பொருந்தி இமையாது
    


15


    


இரைநசைஇக் கிடந்த முதுவாய்ப் பல்லி
சிறிய தெற்றுவ தாயிற் பெரிய
ஓடை யானை உயர்ந்தோர் ஆயினும்
நின்றாங்குப் பெயரும் கானம்
சென்றோர் மன்னென இருக்கிற் போர்க்கே.
    


20


388
    


அம்ம!- வாழி தோழி!- நம்மலை
அமையறுத்து இயற்றிய வெவ்வாய்த் தட்டையின்
நறுவிரை ஆரம் அறவெறிந்து உழுத
உளைக்குரல் சிறுதினை கவர்தலின் கிளையமல்
பெருவரை அடுக்கத்துக் குரீஇ ஓப்பி
    


5


    


ஓங்கிருஞ் சிலம்பின் ஒள்ளிணர் நறுவீ
வேங்கையம் கவட்டிடை நிவந்த இதணத்துப்
பொன்மருள் நறுந்தாது ஊதும் தும்பி
இன்னிசை ஓரா இருந்தன மாக
'மையீர் ஓதி மடநல் லீரே!
    


10


    


நொவ்வியற் பகழி பாய்ந்தெனப் புண்கூர்ந்து
எவ்வமொடு வந்த உயர்மருப்பு ஒருத்தல்நும்
புனத்துழிப் போகல் உறுமோ மற்று' என
சினவுக்கொள் ஞமலி செயிர்த்துப்புடை ஆடச்
சொல்லிக் கழிந்த வல்விற் காளை
    


15


    


சாந்தார் அகலமும் தகையும் மிகநயந்து
ஈங்குநாம் உழக்கும் எவ்வம் உணராள்
நன்னர் நெஞ்சமொடு மயங்கி வெறியென
அன்னை தந்த முதுவாய் வேலன்
'எம்மிறை அணங்கலின் வந்தன்று இந்நோய்
    


20


    


தணிமருந்து அறிவல்' என்னும் ஆயின்
வினவின் எவனோ மற்றே- கனல்சின
மையல் வேழம் மெய்யுளம் போக
ஊட்டி யன்ன ஊன்புரள் அம்பொடு
காட்டுமான் அடிவழி ஒற்றி
வேட்டம் செல்லுமோ நும்மிறை? எனவே.
    


26


389
    


அறியாய்- வாழி தோழி!- நெறிகுரல்
சாந்தார் கூந்தல் உளரிப் போதணிந்து
தேங்கமழ் திருநுதல் திலகம் தைஇயும்
பல்லிதழ் எதிர்மலர் கிள்ளி வேறுபட
நல்லிள வனமுலை அல்லியொடு அப்பியும்
    


5


    


பெருந்தோள் தொய்யில் வரித்தும் சிறுபரட்டு
அஞ்செஞ் சீறடிப் பஞ்சி ஊட்டியும்
எற்புறந் தந்து நிற்பா ராட்டிப்
பல்பூஞ் சேக்கையிற் பகலும் நீங்கார்
மனைவயின் இருப்பவர் மன்னே- துனைதந்து
    


10


    


இரப்போர் ஏந்துகை நிறையப் புரப்போர்
புலம்பில் உள்ளமொடு புதுவதந்து உவக்கும்
அரும்பொருள் வேட்டம் எண்ணி கறுத்தோர்
சிறுபுன் கிளவிச் செல்லல் பாழ்பட
நல்லிசை தம்வயின் நிறுமார் வல்வேல்
    


15


    


வான வரம்பன் நல்நாட்டு உம்பர்
வேனில் நீடிய வெங்கடற்று அடைமுதல்
ஆறுசெல் வம்பலர் வேறுபிரிந்து அலறக்
கொலைவெம் மையின் நிலைபெயர்ந்து உறையும்
பெருங்களிறு தொலைச்சிய இருங்கேழ் ஏற்றை
    


20


    


செம்புல மருங்கிற் றன்கால் வாங்கி
வலம்படு வென்றியொடு சிலம்பகம் சிலம்பப்
படுமழை உருமின் முழங்கும்
நெடுமர மருங்கின் மலைஇறந் தோரே!
    


24


390
    


உவர்விளை உப்பின் கொள்ளை சாற்றி
அதர்படு பூழிய சேட்புலம் படரும்
ததர்கோல் உமணர் பதிபோகு நெடுநெறிக்
கணநிரை வாழ்க்கைதான் நன்று கொல்லோ
வணர்சுரி முச்சி முழுதுமற் புரள
    


5


    


ஐதகல் அல்குல் கவின்பெறப் புனைந்த
பல்குழைத் தொடலை ஒல்குவயின் ஒல்கி
நெல்லும் உப்பும் நேரே ஊரீர்!
கொள்ளீரோ எனச் சேரிதொறும் நுவலும்
அவ்வாங்கு உந்தி அமைத்தோ ளாய்! நின்
    


10


    


மெய்வாழ் உப்பின் விலைஎய் யாம்எனச்
சிறிய விலங்கின மாகப் பெரியதன்
அரிவேய் உண்கண் அமர்த்தனள் நோக்கி
யாரீ ரோஎம் விலங்கி யீஇரென
மூரல் முறுவலள் பேர்வனள் நின்ற
    


15


    


சில்நிரை வால்வளைப் பொலிந்த
பல்மாண் பேதைக்கு ஒழிந்ததென் நெஞ்சே!
    


17


391
    


பார்வல் வெருகின் கூர்எயிற்று அன்ன
வரிமென் முகைய நுண்கொடி அதிரல்
மல்ககல் வட்டியர் கொள்விடம் பெறாஅர்
விலைஞர் ஒழித்த தலைவேய் கான்மலர்
தேம்பாய் முல்லையொடு ஞாங்கர்ப் போக்கி
    


5


    


தண்ணறுங் கதுப்பிற் புணர்ந்தோர்- புனைந்தவென்
பொதிமாண் முச்சி காண்தொறும் பண்டைப்
பழவணி உள்ளப் படுமால்- தோழி!
இன்றொடு சில்நாள் வரினுஞ் சென்றுநனி
படாஅ வாகுமெம் கண்ணே கடாஅ
    


10


    


வான்மருப்பு அசைத்தல் செல்லாது யானைதன்
வாய்நிறை கொண்ட வலிதேம்பு தடக்கை
குன்றுபுகு பாம்பின் தோன்றும்
என்றூழ் வைப்பின் சுரனிறந் தோரே!
    


14


392
    


தாழ்பெருந் தடக்கை தலைஇய கானத்து
வீழ்பிடி கெடுத்த வெண்கோட்டு யானை
உண்குளகு மறுத்த உயக்கத் தன்ன
பண்புடை யாக்கைச் சிதைவுநன்கு அறீஇப்
பின்னிலை முனியா னாகி நன்றும்
    


5


    


தாதுசெல் பாவை அன்ன தையல்
மாதர் மெல்லியல் மடநல் லோள்வயின்
தீதின் றாக நீபுணை புகுகென
என்னும் தண்டும் ஆயின் மற்றவன்
அழிதகப் பெயர்தல் நனிஇன் னாதே
    


10


    


ஒல்லினி வாழி தோழி!- கல்லெனக்
கணமழை பொழிந்த கான்படி இரவில்
தினைமேய் யானை இனனிரிந்து ஓடக்
கல்லுயர் கழுதில் சேணோன் எறிந்த
வல்வாய்க் கவணின் கடுவெடி ஒல்லென
    


15


    


மறப்புலி உரற வாரணம் கதற
நனவுறு கட்சியின் நன்மயில் ஆல
மலையுடன் வெரூஉம் மாக்கல் வெற்பன்
பிரியுநள் ஆகலே அரிதே அதாஅன்று
உரிதல் பண்பிற் பிரியுநன் ஆயின்
    


20


    


வினைதவப் பெயர்ந்த வென்வேல் வேந்தன்
முனைகொல் தானையொடு முன்வந்து இறுப்பத்
தன்வரம்பு ஆகிய மன்னெயில் இருக்கை
ஆற்றா மையின் பிடித்த வேல்வலித்
தோற்றம் பிழையாத் தொல்புகழ் பெற்ற
    


25


    


விழைதக ஓங்கிய கழைதுஞ்சு மருங்கிற்
கானமர் நன்னன் போல
யான்ஆ குவல்நின் நலம்தரு வேனே.
    


28


393
    


கோடுயர் பிறங்கற் குன்றுபல நீந்தி
வேறுபுலம் படர்ந்த வினைதரல் உள்ளத்து
ஆறுசெல் வம்பலர் காய்பசி தீரிய
முதைச்சுவற் கலித்த ஈர்இலை நெடுந்தோட்டுக்
கவைக்கதிர் வரகின் கால்தொகு பொங்கழி
    


5


    


கவட்டடிப் பொருத பல்சினை உதிர்வை
அகன்கண் பாறைச் செவ்வயின் தெறீஇ
வரியணி பணைத்தோள் வார்செவித் தன்னையர்
பண்ணை வெண்பழத்து அரிசி ஏய்ப்பச்
சுழல்மரம் சொலித்த சுளகுஅலை வெண்காழ்
    


10


    


தொடிமாண் உலக்கை ஊழின் போக்கி
உரல்முகம் காட்டிய சுரைநிறை கொள்ளை
ஆங்கண் இருஞ்சுனை நீரொடு முகவாக்
களிபடு குழிசிக் கல்லடுப்பு ஏற்றி
இணர்ததை கடுக்கை ஈண்டிய தாதிற்
    


15


    


குடவர் புழுக்கிய பொங்கவிழ்ப் புன்கம்
மதர்வை நல்லான் பாலொடு பகுக்கும்
நிரைபல குழீஇய நெடுமொழிப் புல்லி
தேன்தூங்கு உயர்வரை நல்நாட்டு உம்பர்
வேங்கடம் இறந்தனர் ஆயினும் ஆண்டவர்
    


20


    


நீடலர்- வாழி தோழி!- தோடுகொள்
உருகெழு மஞ்ஞை ஒலிசீர் ஏய்ப்பத்
தகரம் மண்ணிய தண்ணறு முச்சிப்
புகரில் குவளைப் போதொடு தெரிஇதழ்
வேனில் அதிரல் வேய்ந்தநின் ஏமுறு புணர்ச்சி இன்துயில் மறந்தே.
    


26


394
    


களவும் புளித்தன; விளவும் பழுநின;
சிறுதலைத் துருவின் பழுப்புறு விளைதயிர்
இதைப்புன வரகின் அவைப்புமாண் அரிசியொடு
கார்வாய்த்து ஒழிந்த ஈர்வாய்ப் புற்றத்து
ஈயல்பெய்து அட்ட இன்புளி வெஞ்சோறு
    


5


    


சேதான் வெண்ணெய் வெம்புறத்து உருக
இளையர் அருந்தப் பின்றை, நீயும்
இடுமுள் வேலி முடக்காற் பந்தர்ப்
புதுக்கலத்து அன்ன செவ்வாய்ச் சிற்றிற்
புனையிருங் கதுப்பின்நின் மனையோள் அயரப்
    


10


    


பாலுடை அடிசில் தொடீஇய ஒருநாள்
மாவண் தோன்றல்! வந்தனை சென்மோ-
காடுறை இடையன் யாடுதலைப் பெயர்க்கும்
மடிவிடு வீளை வெரீஇக் குறுமுயல்
மன்ற இரும்புதல் ஒளிக்கும் புன்புல வைப்பின்எம் சிறுநல் ஊரே.
    


16


395
    


தண்கயம் பயந்த வண்காற் குவளை
மாரி மாமலர் பெயற்குஏற் றன்ன
நீரொடு நிறைந்த பேரமர் மழைக்கண்
பனிவார் எவ்வம் தீர இனிவரின்
நன்றுமன்- வாழி தோழி!- தெறுகதிர்
    


5


    


ஈரம் நைத்த நீர்அறு நனந்தலை
அழல்மேய்ந்து உண்ட நிழன்மாய் இயவின்
வறன்மரத்து அன்ன கவைமருப்பு எழிற்கலை
இறல்அவிர்ந் தன்ன தேர்நசைஇ ஓடிப்
புறம்புவழிப் பட்ட உலமரல் உள்ளமொடு
    


10


    


மேய்பிணைப் பயிரும் மெலிந்தழி படர்குரல்
அருஞ்சுரம் செல்லுநர் ஆள்செத்து ஓர்க்கும்
திருந்தரை ஞெமைய பெரும்புனக் குன்றத்து
ஆடுகழை இருவெதிர் நரலும்
கோடுகாய் கடற்ற காடிறந் தோரே!
    


1 5


396
    


தொடுத்தேன் மகிழ்ந! செல்லல்- கொடித்தேர்ப்
பொலம்பூண் நன்னன் புன்னாடு கடிந்தென
யாழிசை மறுகின் பாழி ஆங்கண்
'அஞ்சல்' என்ற ஆஅய் எயினன்
இகலடு கற்பின் மிஞிலியொடு தாக்கித்
    


5


    


தன்னுயிர் கொடுத்தனன் சொல்லியது அமையாது
தெறலருங் கடவுள் முன்னர்த் தேற்றி
மெல்லிறை முன்கை பற்றிய சொல்லிறந்து
ஆர்வ நெஞ்சம் தலைத்தலை சிறப்பநின்
மார்புதரு கல்லாய் பிறன் ஆயினையே
    


10


    


இனியான் விடுக்குவென் அல்லென் மந்தி
பனிவார் கண்ணள் பலபுலந்து உறையக்
கருந்திறல் அத்தி ஆடுஅணி நசைஇ
நெடுநீர்க் காவிரி கொண்டொளித் தாங்குநின்
மனையோள் வவ்வலும் அஞ்சுவல் சினைஇ
    


15


    


ஆரியர் அலறத் தாக்கிப் பேர்இசைத்
தொன்றுமுதிர் வடவரை வணங்குவில் பொறித்து
வெஞ்சின வேந்தரைப் பிணித்தோன்
வஞ்சி யன்னவென் னலம்தந்து சென்மே!
    


19


397
    


என்மகள் பெருமடம் யான்பா ராட்டத்
தாய்தன் செம்மல் கண்டுகடன் இறுப்ப
முழவுமுகம் புலரா விழவுடை வியனகர்
மணனிடை யாகக் கொள்ளான் 'கல்பகக்
கணமழை துறந்த கான்மயங்கு அழுவம்
    


5


    


எளிய வாக ஏந்துகொடி பரந்த
பொறிவரி அல்குல் மாஅயோட்கு' எனத்
தணிந்த பருவம் செல்லான் படர்தரத்
துணிந்தோன் மன்ற துனைவெங் காளை
கடும்பகட்டு ஒருத்தல் நடுங்கக் குத்திப்
    


10


    


போழ்புண் படுத்த பொரியரை ஓமைப்
பெரும்பொளிச் சேயரை நோக்கி ஊன்செத்துச்
கருங்கால் யாத்துப் பருந்துவந்து இறுக்கும்
சேண்உயர்ந்து ஓங்கிய வானுயர் நெடுங்கோட்டுக்
கோடை வெவ்வளிக்கு உலமரும் புல்லிலை வெதிர நெல்விளை காடே.
    


16


398
    


'இழைநிலை நெகிழ்ந்த எவ்வம் கூரப்
படர்மலி வருத்தமொடு பலபுலந்து அசைஇ
மென்தோள் நெகிழச் சாஅய்க் கொன்றை
ஊழுறு மலரின் பாழ்பட முற்றிய
பசலை மேனி நோக்கி நுதல்பசந்து
    


5


    


இன்னேம் ஆகிய எம்மிவண் அருளான்
நும்மோன் செய்த கொடுமைக்கு இம்மென்று
அலமரல் மழைக்கண் தெண்பனி மல்க
நன்று புறமாறி அகறல் யாழநின்
குன்றுகெழு நாடற்கு என்னெனப் படுமோ?
    


10


    


கரைபொரு நீத்தம்! உரைஎனக் கழறி
நின்னொடு புலத்தல் அஞ்சி அவர்மலைப்
பன்மலர் போர்த்து நாணுமிக ஒடுங்கி
மறைந்தனை கழியும் நிற்றந்து செலுத்தி
நயன்அறத் துறத்தல் வல்லி யோரோ!
    


15


    


நொதும லாளர் அதுகண் ணோடாது
அழற்சினை வேங்கை நிழல்தவிர்ந்து அசைஇ
மாரி புரந்தர நந்தி ஆரியர்
பொன்படு நெடுவரை புரையும் எந்தை
பல்பூங் கானத்து அல்கி இன்றிவண்
    


20


    


சேந்தனை செலினே சிதைகுவது உண்டோ ?
குயவரி இரும்போத்துப் பொருதபுண் கூர்ந்து
உயங்குபிடி தழீஇய மதனழி யானை
வாங்கமைக் கழையின் நரலும் அவர்
ஓங்குமலை நாட்டின் வருஉ வோயே!
    


25


399
    


சிமைய குரல சாந்துஅருந்தி இருளி
இமையக் கானம் நாறும் கூந்தல்
நந்நுதல் அரிவை! இன்னுறல் ஆகம்
பருகு வன்ன காதல் உள்ளமொடு
திருகுபு முயங்கல் இன்றியவண் நீடார்-
    


5


    


கடற்றடை மருங்கின் கணிச்சியின் குழித்த
உடைக்கண் நீடமை ஊறல் உண்ட
பாடின் தெண்மணி பயங்கெழு பெருநிரை
வாடுபுலம் புக்கெனக் கோடுதுவைத்து அகற்றி
ஒல்குநிலைக் கடுக்கை அல்குநிழல் அசைஇப்
    


10


    


பல்லான் கோவலர் கல்லாது ஊதும்
சிறுவெதிர்ந் தீங்குழற் புலம்புகொள் தெள்விளி
மையில் பளிங்கின் அன்ன தோற்றப்
பல்கோள் நெல்லிப் பைங்கால் அருந்தி
மெல்கிடு மடமரை ஓர்க்கும் அத்தம்
    


15


    


காய்கதிர் கடுகிய கவினழி பிறங்கல்
வேய்கண் உடைந்த சிமைய
வாய்படு மருங்கின் மலைஇறந் தோரே. .399-18


400
    


நகைநன்று அம்ம தானே 'அவனொடு
மனைஇறந்து அல்கினும் அல'ரென நயந்து
கானல் அல்கிய நம்களவு அகல
பல்புரிந்து இயறல் உற்ற நல்வினை
நூல்அமை பிறப்பின் நீல உத்திக்
    


5


    


கொய்ம்மயிர் எருத்தம் பிணர்படப் பெருகி
நெய்ம்மிதி முனைஇய கொழுஞ்சோற்று ஆர்கை
நிரலியைந்து ஒன்றிய செலவின் செந்தினைக்
குரல்வார்ந் தன்ன குவவுத்தலை நந்நான்கு
வீங்குசுவல் மொசியத் தாங்குநுகம் தழீஇப் .
    


10


    


பூம்பொறிப் பல்படை ஒலிப்பப் பூட்டி
மதியுடைய வலவன் ஏவலின் இகுதுறைப்
புனல்பாய்ந் தன்ன வாமான் திண்தேர்க்
கணைகழிந் தன்ன நோன்கால் வண்பரிப்
பால்கண்ட டன்ன ஊதை வெண்மணற்
    


15


    


கால்கண்ட டன்ன வழிபடப் போகி
அயிர்ச்சேற்று அள்ளல் அழுவத்து ஆங்கண்
இருள்நீர் இட்டுச்சுரம் நீந்தித் துறைகெழு
மெல்லம் புலம்பன் வந்த ஞான்றை
பூமலி இருங்கழித் துயல்வரும் அடையொடு
    


20


    


நேமி தந்த நெடுநீர் நெய்தல்
விளையா இளங்கள் நாறப் பலவுடன்
பொதிஅவிழ் தண்மலர் கண்டும் நன்றும்
புதுவது ஆகின்று அம்ம- பழவிறல்
பாடுஎழுந்து இரங்கு முந்நீர் .
நீடிரும் பெண்ணை நம் அழுங்கல் ஊரே!
    


26


               1 குறிஞ்சி - கபிலர்


            நின்ற சொல்லர் நீடுதோறு இனியர்
            என்றும் என் தோள் பிரிபு அறியலரே
            தாமரைத் தண் தாது ஊதி மீமிசைச்
            சாந்தில் தொடுத்த தீம் தேன் போல
            புரைய மன்ற புரையோர் கேண்மை
            நீர் இன்று அமையா உலகம் போலத்
            தம் இன்று அமையா நம் நயந்தருளி
            நறு நுதல் பசத்தல் அஞ்சிச்
            சிறுமை உறுபவோ செய்பு அறியலரே


            பிரிவு உணர்த்திய தோழிக்குத் தலைவி சொல்லியது


            2 பாலை - பெரும்பதுமனார்


            அழுந்துபட வீழ்ந்த பெருந் தண் குன்றத்து
            ஒலி வல் ஈந்தின் உலவைஅம் காட்டு
            ஆறு செல் மாக்கள் சென்னி எறிந்த
            செம் மறுத் தலைய நெய்த்தோர் வாய
            வல்லியப் பெருந் தலைக் குருளை மாலை
            மான் நோக்கு இண்டு இவர் ஈங்கைய சுரனே
            வை எயிற்று ஐயள் மடந்தைமுன் உற்று
            எல்லிடை நீங்கும் இளையோன் உள்ளம்
            காலொடு பட்ட மாரி
            மால் வரை மிளிர்க்கும் உருமினும் கொடிதே


            உடன் போகாநின்றாரை இடைச்
            சுரத்துக் கண்டார் சொல்லியது


            3 பாலை - இளங்கீரனார்


            ஈன் பருந்து உயவும் வான் பொரு நெடுஞ் சினைப்
            பொரி அரை வேம்பின் புள்ளி நீழல்
            கட்டளை அன்ன இட்டு அரங்கு இழைத்து
            கல்லாச் சிறாஅர் நெல்லி வட்டு ஆடும்
            வில் ஏர் உழவர் வெம் முனைச் சீறூர்ச்
            சுரன்முதல் வந்த உரன் மாய் மாலை
            உள்ளினென் அல்லெனோ யானே உள்ளிய
            வினை முடித்தன்ன இனியோள்
            மனை மாண் சுடரொடு படர் பொழுது எனவே


            முன் ஒரு காலத்துப் பொருள்வயிற் பிரிந்த தலைமகன்
            பின்னும் பொருள் கடைக் கூட்டிய நெஞ்சிற்குச் சொல்லியது


            4 நெய்தல் - அம்மூவனார்


            கானல் அம் சிறுகுடிக் கடல் மேம் பரதவர்
            நீல் நிற புன்னைக் கொழு நிழல் அசைஇ
            தண் பெரும் பரப்பின் ஒண் பதம் நோக்கி
            அம் கண் அரில் வலை உணக்கும் துறைவனொடு
            அலரே அன்னை அறியின் இவண் உறை வாழ்க்கை
            அரிய ஆகும் நமக்கு எனக் கூறின்
            கொண்டும் செல்வர்கொல் தோழி உமணர்
            வெண் கல் உப்பின் கொள்ளை சாற்றி
            கண நிரை கிளர்க்கும் நெடு நெறிச் சகடம்
            மணல் மடுத்து உரறும் ஓசை கழனிக்
            கருங் கால் வெண் குருகு வெரூஉம்
            இருங் கழிச் சேர்ப்பின் தம் உறைவின் ஊர்க்கே


            தலைவன் சிறைப்புறத்தானாக தோழி அலர்
            அச்சம் தோன்றச் சொல்லி வரைவு கடாயது


            5 குறிஞ்சி - பெருங்குன்றூர்கிழார்


            நிலம் நீர் ஆர குன்றம் குழைப்ப
            அகல் வாய்ப் பைஞ் சுனைப் பயிர் கால்யாப்ப
            குறவர் கொன்ற குறைக் கொடி நறைப் பவர்
            நறுங் காழ் ஆரம் சுற்றுவன அகைப்ப
            பெரும் பெயல் பொழிந்த தொழில எழிலி
            தெற்கு ஏர்பு இரங்கும் அற்சிரக் காலையும்
            அரிதே காதலர்ப் பிரிதல் இன்று செல்
            இளையர்த் தரூஉம் வாடையடு
            மயங்கு இதழ் மழைக் கண் பயந்த தூதே


            தலைவன் செலவுக் குறிப்பு அறிந்து
            வேறுபட்ட தலைவிக்குத் தோழி சொல்லியது


            6 குறிஞ்சி - பரணர்


            நீர் வளர் ஆம்பற் தூம்புடைத்திரள் கால்
            நார் உரித்தன்ன மதன் இல் மாமை
            குவளை அன்ன ஏந்து எழில் மழைக் கண்
            திதலை அல்குல் பெருந் தோள் குறுமகட்கு
            எய்தச் சென்று செப்புநர்ப் பெறினே
            இவர் யார் என்குவள் அல்லள் முனாஅது
            அத்தக் குமிழின் கொடு மூக்கு விளை கனி
            எறி மட மாற்கு வல்சி ஆகும்
            வல் வில் ஓரி கானம் நாறி
            இரும் பல் ஒலிவரும் கூந்தல்
            பெரும் பேதுறுவள் யாம் வந்தனம் எனவே


            இரவுக்குறிப்பாற்பட்டு ஆற்றானாய தலைவன்
            தோழி கேட்ப தன் நெஞ்சிற்குச் சொல்லியது


            7 பாலை - நல்வெள்ளியார்


            சூருடை நனந் தலைச் சுனை நீர் மல்க
            பெரு வரை அடுக்கத்து அருவி ஆர்ப்ப
            கல் அலைத்து இழிதரும் கடு வரற் கான் யாற்றுக்
            கழை மாய் நீத்தம் காடு அலை ஆர்ப்ப
            தழங்கு குரல் ஏறொடு முழங்கி வானம்
            இன்னே பெய்ய மின்னுமால் தோழி
            வெண்ணெல் அருந்திய வரி நுதல் யானை
            தண் நறுஞ் சிலம்பில் துஞ்சும்
            சிறியிலைச் சந்தின வாடு பெருங் காட்டே


            பட்ட பின்றை வரையாது கிழவோன் நெட்டி
            இடைக் கழிந்து பொருள்வயிற் பிரிய ஆற்றாளாய
            தலைவிக்குத் தோழி சொல்லியது


            8 குறிஞ்சி - (?)


            அல்கு படர் உழந்த அரி மதர் மழைக்கண்
            பல் பூம் பகைத் தழை நுடங்கும் அல்குல்
            திரு மணி புரையும் மேனி மடவோள்
            யார் மகள்கொல் இவள் தந்தை வாழியர்
            துயரம் உறீஇயினள் எம்மே அகல்வயல் 5
            அரிவனர் அரிந்தும் தருவனர்ப் பெற்றும்
            தண் சேறு தாஅய் மதனுடை நோன் தாள்
            கண் போல் நெய்தல் போர்வில் பூக்கும்
            திண் தேர்ப் பொறையன் தொண்டி
            தன் திறம் பெறுக இவள் ஈன்ற தாயே


            இயற்கைப் புணர்ச்சி இறுதிக்கண் தலைமகளை
            ஆயத்தொடும் கண்ட தலைமகன் சொல்லியது


            9 பாலை - பாலை பாடிய பெருங்கடுங்கோ


            அழிவிலர் முயலும் ஆர்வ மாக்கள்
            வழிபடு தெய்வம் கண் கண்டாஅங்கு
            அலமரல் வருத்தம் தீர யாழ நின்
            நல மென் பணைத் தோள் எய்தினம் ஆகலின்
            பொரிப் பூம் புன்கின் அழற் தகை ஒண் முறி
            சுணங்கு அணி வன முலை அணங்கு கொளத் திமிரி
            நிழல் காண்தோறும் நெடிய வைகி
            மணல் காண்தோறும் வண்டல் தைஇ
            வருந்தாது ஏகுமதி வால் எயிற்றோயே
            மா நனை கொழுதி மகிழ் குயில் ஆலும்
            நறுந் தண் பொழில கானம்
            குறும் பல் ஊர யாம் செல்லும் ஆறே


            உடன்போகா நின்ற தலைமகன் தலைமகட்கு உரைத்தது


            10 பாலை - (?)


            அண்ணாந்து ஏந்திய வன முலை தளரினும்
            பொன் நேர் மேனி மணியின் தாழ்ந்த
            நல் நெடுங் கூந்தல் நரையடு முடிப்பினும்
            நீத்தல் ஓம்புமதி பூக் கேழ் ஊர
            இன் கடுங் கள்ளின் இழை அணி நெடுந் தேர்க்
            கொற்றச் சோழர் கொங்கர்ப் பணீஇயர்
            வெண் கோட்டு யானைப் போஒர் கிழவோன்
            பழையன் வேல் வாய்த்தன்ன நின்
            பிழையா நல் மொழி தேறிய இவட்கே


            உடன்போக்கும் தோழி கையடுத்தது


            11 நெய்தல் - உலோச்சனார்


            பெய்யாது வைகிய கோதை போல
            மெய் சாயினை அவர் செய் குறி பிழைப்ப
            உள்ளி நொதுமலர் நேர்பு உரை தௌளிதின்
            வாரார் என்னும் புலவி உட்கொளல்
            ஒழிக மாள நின் நெஞ்சத்தானே
            புணரி பொருத பூ மணல் அடைகரை
            ஆழி மருங்கின் அலவன் ஓம்பி
            வலவன் வள்பு ஆய்ந்து ஊர
            நிலவு விரிந்தன்றால் கானலானே


            காப்பு மிகுதிக்கண் இடையீடுபட்டு
            ஆற்றாளாய தலைமகட்கு தலைமகன்
            சிறைப்புறத்தானாகத் தோழி சொல்லியது


            12 பாலை - கயமனார்


            விளம்பழம் கமழும் கமஞ்சூற் குழிசிப்
            பாசம் தின்ற தேய் கால் மத்தம்
            நெய் தெரி இயக்கம் வெளில்முதல் முழங்கும்
            வைகு புலர் விடியல் மெய் கரந்து தன் கால்
            அரி அமை சிலம்பு கழீஇ பல் மாண்
            வரி புனை பந்தொடு வைஇய செல்வோள்
            இவை காண்தோறும் நோவர் மாதோ
            அளியரோ அளியர் என் ஆயத்தோர் என
            நும்மொடு வரவு தான் அயரவும்
            தன் வரைத்து அன்றியும் கலுழ்ந்தன கண்ணே


            தோழி உடன்போக்கு அஞ்சுவித்தது


            13 குறிஞ்சி - கபிலர்


            எழாஅ ஆகலின் எழில் நலம் தொலைய
            அழாஅ தீமோ நொதுமலர் தலையே
            ஏனல் காவலர் மா வீழ்த்துப் பறித்த
            பகழி அன்ன சேயரி மழைக் கண்
            நல்ல பெருந் தோளோயே கொல்லன்
            எறி பொன் பிதிரின் சிறு பல தாஅய்
            வேங்கை வீ உகும் ஓங்கு மலைக் கட்சி
            மயில் அறிபு அறியா மன்னோ
            பயில் குரல் கவரும் பைம் புறக் கிளியே


            இயற்கைப் புணர்ச்சியின் பிற்றை
            ஞான்று தலைவியின் வேறுபாடு கண்ட தோழி
            தலைவி மறைத்தற்குச் சொல்லியது


            14 பாலை - மாமூலனார்


            தொல் கவின் தொலைய தோள் நலம் சாஅய
            நல்கார் நீத்தனர்ஆயினும் நல்குவர்
            நட்டனர் வாழி தோழி குட்டுவன்
            அகப்பா அழிய நூறி செம்பியன்
            பகல் தீ வேட்ட ஞாட்பினும் மிகப் பெரிது
            அலர் எழச் சென்றனர் ஆயினும் மலர் கவிழ்ந்து
            மா மடல் அவிழ்ந்த காந்தள்அம் சாரல்
            இனம் சால் வயக் களிறு பாந்தட் பட்டென
            துஞ்சாத் துயரத்து அஞ்சு பிடிப் பூசல்
            நெடு வரை விடரகத்து இயம்பும்
            கடு மான் புல்லிய காடு இறந்தோரே


            இயற்பழித்த தோழிக்குத் தலைவி இயற்பட மொழிந்தது


            15 நெய்தல் - அறிவுடைநம்பி


            முழங்கு திரை கொழீஇய மூரி எக்கர்
            நுணங்கு துகில் நுடக்கம் போல கணம் கொள
            ஊதை தூற்றும் உரவுநீர்ச் சேர்ப்ப
            பூவின் அன்ன நலம் புதிது உண்டு
            நீ புணர்ந்தனையேம் அன்மையின் யாமே
            நேர்புடை நெஞ்சம் தாங்கத் தாங்கி
            மாசு இல் கற்பின் மடவோள் குழவி
            பேஎய் வாங்கக் கைவிட்டாங்கு
            சேணும் எம்மொடு வந்த
            நாணும் விட்டேம் அலர்க இவ் ஊரே


            வரைவு நீட்டித்தவழி தோழி தலைமகற்குச்
            சொல்லி வரைவு கடாயது


            16 பாலை - சிறைக்குடி ஆந்தையார்


            புணரின் புணராது பொருளே பொருள்வயிற்
            பிரியின் புணராது புணர்வே ஆயிடைச்
            செல்லினும் செல்லாய் ஆயினும் நல்லதற்கு
            உரியை வாழி என் நெஞ்சே பொருளே
            வாடாப் பூவின் பொய்கை நாப்பண்
            ஓடு மீன் வழியின் கெடுவ யானே
            விழுநீர் வியலகம் தூணி ஆக
            எழு மாண் அளக்கும் விழு நெதி பெறினும்
            கனங்குழைக்கு அமர்த்த சேயரி மழைக் கண்
            அமர்ந்து இனிது நோக்கமொடு செகுத்தனென்
            எனைய ஆகுக வாழிய பொருளே


            பொருள் கடைக்கூட்டிய நெஞ்சினை
            நெருங்கித் தலைவன் செலவு அழுங்கியது


            17 குறிஞ்சி - நொச்சிநியமங்கிழார்


            நாள் மழை தலைஇய நல் நெடுங்குன்றத்து
            மால் கடல் திரையின் இழிதரும் அருவி
            அகல் இருங் கானத்து அல்கு அணி நோக்கி
            தாங்கவும் தகைவரை நில்லா நீர் சுழல்பு
            ஏந்து எழில் மழைக் கண் கலுழ்தலின் அன்னை
            எவன் செய்தனையோ நின் இலங்கு எயிறு உண்கு என
            மெல்லிய இனிய கூறலின் வல் விரைந்து
            உயிரினும் சிறந்த நாணும் நனி மறந்து
            உரைத்தல் உய்ந்தனனே தோழி சாரல்
            காந்தள் ஊதிய மணி நிறத் தும்பி
            தீம் தொடை நரம்பின் இமிரும்
            வான் தோய் வெற்பன் மார்பு அணங்கு எனவே


            முன்னிலைப்புறமொழியாகத் தலைமகள்
            தோழிக்குச்சொல்லியது


            18 பாலை - பொய்கையார்


            பருவரல் நெஞ்சமொடு பல் படர் அகல
            வருவர் வாழி தோழி மூவன்
            முழு வலி முள் எயிறு அழுத்திய கதவின்
            கானல்அம் தொண்டிப் பொருநன் வென் வேல்
            தெறல் அருந் தானைப் பொறையன் பாசறை
            நெஞ்சம் நடுக்குறூஉம் துஞ்சா மறவர்
            திரை தபு கடலின் இனிது கண் படுப்ப
            கடாஅம் கழீஇய கதன் அடங்கு யானைத்
            தடாஅ நிலை ஒரு கோட்டன்ன
            ஒன்று இலங்கு அருவிய குன்று இறந்தோரே


            பிரிவிடை ஆற்றாளாகிய தலைவியைத் தோழி வற்புறுத்தியது


            19 நெய்தல் - நக்கண்ணையார்


            இறவுப் புறத்து அன்ன பிணர் படு தடவு முதல்
            சுறவுக் கோட்டன்ன முள் இலைத் தாழை
            பெருங் களிற்று மருப்பின் அன்ன அரும்பு முதிர்பு
            நல் மான் உழையின் வேறுபடத் தோன்றி
            விழவுக் களம் கமழும் உரவு நீர்ச் சேர்ப்ப
            இன மணி நெடுந் தேர் பாகன் இயக்க
            செலீஇய சேறி ஆயின் இவளே
            வருவை ஆகிய சில் நாள்
            வாழாளாதல் நற்கு அறிந்தனை சென்மே


            புணர்ந்து நீங்கிய தலைவனைத் தோழி வரைவு கடாயது


            20 மருதம் - ஓரம்போகியார்


            ஐய குறுமகட் கண்டிகும் வைகி
            மகிழ்நன் மார்பில் துஞ்சி அவிழ் இணர்த்
            தேம் பாய் மராஅம் கமழும் கூந்தல்
            துளங்குஇயல் அசைவர கலிங்கம் துயல்வர
            செறிதொடி தௌ ர்ப்ப வீசி மறுகில்
            பூப் போல் உண்கண் பெயர்ப்ப நோக்கி
            சென்றனள் வாழிய மடந்தை நுண் பல்
            சுணங்கு அணிவுற்ற விளங்கு பூணள்
            மார்புறு முயக்கிடை ஞெமிர்ந்த சோர் குழை
            பழம் பிணி வைகிய தோள் இணைக்
            குழைந்த கோதை கொடி முயங்கலளே


            பரத்தையிற்பிரிந்து வந்த தலைமகன் யாரையும்
            அறியேன் என்றாற்குத் தலைவி சொல்லியது
            வாயிலாகப் புக்க தோழிதலைவிக்குச் சொல்லியதூஉம் ஆம்


            21 முல்லை - மருதன் இளநாகனார்


            விரைப் பரி வருந்திய வீங்கு செலல் இளையர்
            அரைச் செறி கச்சை யாப்பு அழித்து அசைஇ
            வேண்டு அமர் நடையர் மென்மெல வருக
            தீண்டா வை முள் தீண்டி நாம் செலற்கு
            ஏமதி வலவ தேரே உதுக் காண்
            உருக்குறு நறு நெய் பால் விதிர்த்தன்ன
            அரிக் குரல் மிடற்ற அம் நுண் பல் பொறிக்
            காமரு தகைய கான வாரணம்
            பெயல் நீர் போகிய வியல் நெடும் புறவில்
            புலரா ஈர் மணல் மலிரக் கெண்டி
            நாள் இரை கவர மாட்டி தன்
            பேடை நோக்கிய பெருந்தகு நிலையே


            வினை முற்றி மீள்வான் தேர்ப்பாகற்குச் சொல்லியது


            22 குறிஞ்சி - (?)


            கொடிச்சி காக்கும் அடுக்கற் பைந்தினை
            முந்து விளை பெருங் குரல் கொண்ட மந்தி
            கல்லாக் கடுவனொடு நல் வரை ஏறி
            அங்கை நிறைய ஞெமிடிக் கொண்டு தன்
            திரை அணற் கொடுங் கவுள் நிறைய முக்கி
            வான் பெயல் நனைந்த புறத்த நோன்பியர்
            கை ஊண் இருக்கையின் தோன்றும் நாடன்
            வந்தனன் வாழி தோழி உலகம்
            கயம் கண் அற்ற பைது அறு காலை
            பீளடு திரங்கிய நெல்லிற்கு
            நள்ளென் யாமத்து மழை பொழிந்தாங்கே


            வரைவு மலிந்த தோழி தலைமகட்குச் சொல்லியது


            23 குறிஞ்சி - கணக்காயனார்


            தொடி பழி மறைத்தலின் தோள் உய்ந்தனவே
            வடிக் கொள் கூழை ஆயமோடு ஆடலின்
            இடிப்பு மெய்யது ஒன்று உடைத்தே கடிக் கொள
            அன்னை காக்கும் தொல் நலம் சிதைய
            காண்தொறும் கலுழ்தல் அன்றியும் ஈண்டு நீர்
            முத்துப் படு பரப்பின் கொற்கை முன்துறைச்
            சிறு பாசடைய செப்பு ஊர் நெய்தல்
            தெண் நீர் மலரின் தொலைந்த
            கண்ணே காமம் கரப்பு அரியவ்வே


            தலைவி துயர் ஆற்றாமை உணர்ந்த தோழி வரைவு கடாயது


            24 பாலை - கணக்காயனார்


            பார் பக வீழ்ந்த வேருடை விழுக் கோட்டு
            உடும்பு அடைந்தன்ன நெடும் பொரி விளவின்
            ஆட்டு ஒழி பந்தின் கோட்டு மூக்கு இறுபு
            கம்பலத்தன்ன பைம் பயிர்த் தாஅம்
            வெள்ளில் வல்சி வேற்று நாட்டு ஆர் இடைச்
            சேறும் நாம் எனச் சொல்ல சேயிழை
            நன்று எனப் புரிந்தோய் நன்று செய்தனையே
            செயல்படு மனத்தர் செய்பொருட்கு
            அகல்வர் ஆடவர் அது அதன் பண்பே


            பொருட்பிரிவுக்கு உடன்பட்ட தோழியைத் தலைவி உவந்து கூறியது


            25 குறிஞ்சி - பேரி சாத்தனார்


            அவ் வளை வெரிநின் அரக்கு ஈர்த்தன்ன
            செவ் வரி இதழ சேண் நாறு பிடவின்
            நறுந் தாது ஆடிய தும்பி பசுங் கேழ்ப்
            பொன் உரை கல்லின் நல் நிறம் பெறூஉம்
            வள மலை நாடன் நெருநல் நம்மொடு
            கிளை மலி சிறு தினைக் கிளி கடிந்து அசைஇ
            சொல்லிடம் பெறாஅன் பெயர்ந்தனன் பெயர்ந்தது
            அல்லல் அன்று அது காதல் அம் தோழி
            தாது உண் வேட்கையின் போது தெரிந்து ஊதா
            வண்டு ஓரன்ன அவன் தண்டாக் காட்சி
            கண்டும் கழல் தொடி வலித்த என்
            பண்பு இல் செய்தி நினைப்பு ஆகின்றே


            தலைமகளைத் தோழி குறை நயப்புக் கூறியது


            26 பாலை - சாத்தந்தையார்


            நோகோ யானே நெகிழ்ந்தன வளையே
            செவ்வி சேர்ந்த புள்ளி வெள் அரை
            விண்டுப் புரையும் புணர் நிலை நெடுங் கூட்டுப்
            பிண்ட நெல்லின் தாய் மனை ஒழிய
            சுடர் முழுது எறிப்பத் திரங்கிச் செழுங் காய்
            முட முதிர் பலவின் அத்தம் நும்மொடு
            கெடு துணை ஆகிய தவறோ வை எயிற்று
            பொன் பொதிந்தன்ன சுணங்கின்
            இருஞ் சூழ் ஓதி பெருந் தோளாட்கே


            தலைவி பிரிவு உணர்ந்து வேறுபட்டமை
            சொல்லி தோழி செலவு அழுங்குவித்தது


            27 நெய்தல் - குடவாயிற் கீரத்தனார்


            நீயும் யானும் நெருநல் பூவின்
            நுண் தாது உறைக்கும் வண்டினம் ஓப்பி
            ஒழி திரை வரித்த வெண் மணல் அடைகரைக்
            கழி சூழ் கானல் ஆடியது அன்றி
            கரந்து நாம் செய்தது ஒன்று இல்லை உண்டு எனின்
            பரந்து பிறர் அறிந்தன்றும் இலரே நன்றும்
            எவன் குறித்தனள் கொல் அன்னை கயந்தோறு
            இற ஆர் இனக் குருகு ஒலிப்ப சுறவம்
            கழி சேர் மருங்கின் கணைக் கால் நீடி
            கண் போல் பூத்தமை கண்டு நுண் பல
            சிறு பாசடைய நெய்தல்
            குறுமோ சென்று எனக் கூறா தோளே


            சிறைப்புறமாகத் தோழி செறிப்பு அறிவுறீஇயது


            28 பாலை - முதுகூற்றனார்


            என் கைக் கொண்டு தன் கண்ஒற்றியும்
            தன் கைக் கொண்டு என் நல் நுதல் நீவியும்
            அன்னை போல இனிய கூறியும்
            கள்வர் போலக் கொடியன் மாதோ
            மணி என இழிதரும் அருவி பொன் என
            வேங்கை தாய ஓங்கு மலை அடுக்கத்து
            ஆடு கழை நிவந்த பைங் கண் மூங்கில்
            ஓடு மழை கிழிக்கும் சென்னி
            கோடு உயர் பிறங்கல் மலைகிழவோனே


            பிரிவின்கண் ஆற்றாளாகிய தலைவிக்குத்
            தோழி சொல்லியது - குறை நயப்பும் ஆம்


            29 பாலை - பூதனார்


            நின்ற வேனில் உலந்த காந்தள்
            அழல் அவிர் நீள் இடை நிழலிடம் பெறாஅது
            ஈன்று கான் மடிந்த பிணவுப் பசி கூர்ந்தென
            மான்ற மாலை வழங்குநர்ச் செகீஇய
            புலி பார்த்து உறையும் புல் அதர்ச் சிறு நெறி
            யாங்கு வல்லுநள்கொல்தானே யான் தன்
            வனைந்து ஏந்து இள முலை நோவகொல் என
            நினைந்து கைந்நெகிழ்ந்த அனைத்தற்குத் தான் தன்
            பேர் அமர் மழைக் கண் ஈரிய கலுழ
            வெய்ய உயிர்க்கும் சாயல்
            மை ஈர் ஓதி பெரு மடத்தகையே


            மகள் போக்கிய தாய் சொல்லியது


            30 மருதம் - கொற்றனார்


            கண்டனென் மகிழ்ந கண்டு எவன்செய்கோ
            பாணன் கையது பண்புடைச் சீறியாழ்
            யாணர் வண்டின் இம்மென இமிரும்
            ஏர்தரு தெருவின் எதிர்ச்சி நோக்கி நின்
            மார்பு தலைக்கொண்ட மாணிழை மகளிர்
            கவல் ஏமுற்ற வெய்து வீழ் அரிப் பனி
            கால் ஏமுற்ற பைதரு காலை
            கடல்மரம் கவிழ்ந்தெனக் கலங்கி உடன் வீழ்பு
            பலர் கொள் பலகை போல
            வாங்கவாங்க நின்று ஊங்கு அஞர் நிலையே


            பரத்தையிற் பிரிந்து வந்த தலைவன் யாரையும்
            அறியேன் என்றார்க்குத் தோழி சொல்லியது


            31 நெய்தல் - நக்கிரனார்


            மா இரும் பரப்பு அகம் துணிய நோக்கி
            சேயிறா எறிந்த சிறு வெண் காக்கை
            பாய் இரும் பனிக் கழி துழைஇ பைங் கால்
            தான் வீழ் பெடைக்குப் பயிரிடூஉ சுரக்கும்
            சிறு வீ ஞாழல் துறையுமார் இனிதே 5
            பெரும் புலம்பு உற்ற நெஞ்சமொடு பல நினைந்து
            யானும் இனையேன் ஆயின் ஆனாது
            வேறு பல் நாட்டில் கால் தர வந்த
            பல உறு பண்ணியம் இழிதரு நிலவு மணல்
            நெடுஞ் சினை புன்னை கடுஞ் சூல் வெண் குருகு 10
            உலவுத் திரை ஓதம் வெரூஉம்
            உரவு நீர்ச் சேர்ப்பனொடு மணவா ஊங்கே


            தலைவன் சிறைப்புறத்தானாக தலைவி வன்புறை எதிர் அழிந்தது


            32 - குறிஞ்சி - கபிலர்


            மாயோன் அன்ன மால் வரைக் கவாஅன்
            வாலியோன் அன்ன வயங்கு வெள் அருவி
            அம் மலை கிழவோன் நம் நயந்து என்றும்
            வருந்தினன் எனபது ஓர் வாய்ச் சொல் தேறாய்
            நீயும் கண்டு நுமரொடும் எண்ணி 5
            அறிவு அறிந்து அளவல் வேண்டும் மறுத்தரற்கு
            அரிய வாழி தோழி பெரியோர்
            நாடி நட்பின் அல்லது
            நட்டு நாடார் தம் ஒட்டியோர் திறத்தே


            தலைவிக்குக் குறை நயப்புக் கூறியது


            33 - பாலை - இளவேட்டனார்


            படு சுடர் அடைந்த பகு வாய் நெடு வரை
            முரம்பு சேர் சிறுகுடி பரந்த மாலை
            புலம்பு கூட்டுண்ணும் புல்லென் மன்றத்து
            கல்லுடை படுவில் கலுழி தந்து
            நிறை பெயல் அறியாக் குன்றத்து ஊண் அல்லில்
            துவர் செய் ஆடை செந் தொடை மறவர்
            அதர் பார்த்து அல்கும் அஞ்சுவரு நெறியிடை
            இறப்ப எண்ணுவர் அவர் எனின் மறுத்தல்
            வல்லுவம்கொல்லோ மெல்லியல் நாம் என
            விம்முறு கிளவியள் என் முகம் நோக்கி
            நல் அக வன முலைக் கரை சேர்பு
            மல்கு புனல் பரந்த மலர் ஏர் கண்ணே 33


            பிரிவு உணர்த்தப்பட்ட தலைமகளது குறிப்பு
            அறிந்த தோழி தலைமகற்குச் சொல்லியது


            34 - குறிஞ்சி - பிரமசாரி


            கடவுட் கற்சுனை அடை இறந்து அவிழ்ந்த
            பறியாக் குவளை மலரொடு காந்தள்
            குருதி ஒண் பூ உரு கெழக் கட்டி
            பெரு வரை அடுக்கம் பொற்பச் சூர்மகள்
            அருவி இன் இயத்து ஆடும் நாடன் 5
            மார்பு தர வந்த படர் மலி அரு நோய்
            நின் அணங்கு அன்மை அறிந்தும் அண்ணாந்து
            கார் நறுங் கடம்பின் கண்ணி சூடி
            வேலன் வேண்ட வெறி மனை வந்தோய்
            கடவுள் ஆயினும் ஆக 10
            மடவை மன்ற வாழிய முருகே


            தோழி தெய்வத்திற்கு உரைப்பாளாய் வெறி விலக்கியது


            35 - நெய்தல் - அம்மூவனார்


            பொங்கு திரை பொருத வார் மணல் அடை கரைப்
            புன் கால் நாவல் பொதிப் புற இருங் கனி
            கிளை செத்து மொய்த்த தும்பி பழம் செத்துப்
            பல் கால் அலவன் கொண்ட கோட்கு அசாந்து
            கொள்ளா நரம்பின் இமிரும் பூசல் 5
            இரை தேர் நாரை எய்தி விடுக்கும்
            துறை கெழு மரந்தை அன்ன இவள் நலம்
            பண்டும் இற்றே கண்டிசின்தெய்ய
            உழையின் போகாது அளிப்பினும் சிறிய
            ஞெகிழ்ந்த கவின் நலம்கொல்லோ மகிழ்ந்தோர் 10
            கட்களி செருக்கத்து அன்ன
            காமம்கொல் இவள் கண் பசந்ததுவே


            மணமகனைப் பிற்றை ஞான்று புக்க தோழி நன்கு
            ஆற்றுவித்தாய் என்ற தலைமகற்குச் சொல்லியது


            36 - குறிஞ்சி - சீத்தலை சாத்தனார்


            குறுங் கை இரும் புலிக் கோள் வல் ஏற்றை
            பூ நுதல் இரும் பிடி புலம்ப தாக்கி
            தாழ் நீர் நனந் தலை பெருங் களிறு அடூஉம்
            கல்லக வெற்பன் சொல்லின் தேறி
            யாம் எம் நலன் இழந்தனமே யாமத்து 5
            அலர் வாய்ப் பெண்டிர் அம்பலொடு ஒன்றி
            புரை இல் தீ மொழி பயிற்றிய உரை எடுத்து
            ஆனா கௌவைத்து ஆக
            தான் என் இழந்தது இல் அழுங்கல் ஊரே


            இரவுக்குறிச் சிறைப் புறமாகத் தோழி சொல்லியது


            37 - பாலை - பேரி சாத்தனார்


            பிணங்கு அரில் வாடிய பழ விறல் நனந் தலை
            உணங்கு ஊண் ஆயத்து ஓர் ஆன் தெள் மணி
            பைபய இசைக்கும் அத்தம் வை எயிற்று
            இவளடும் செலினோ நன்றே குவளை
            நீர் சூழ் மா மலர் அன்ன கண் அழ 5
            கலை ஒழி பிணையின் கலங்கி மாறி
            அன்பிலிர் அகறிர் ஆயின் என் பரம்
            ஆகுவது அன்று இவள் அவலம் நாகத்து
            அணங்குடை அருந் தலை உடலி வலன் ஏர்பு
            ஆர் கலி நல் ஏறு திரிதரும் 10
            கார் செய் மாலை வரூஉம் போழ்தே


            வரைவிடை வைத்துப் பிரிவின்கண் தோழி சொல்லியது


            38 - நெய்தல் - உலோச்சனார்


            வேட்டம் பொய்யாது வலை வளம் சிறப்ப
            பாட்டம் பொய்யாது பரதவர் பகர
            இரும் பனந் தீம் பிழி உண்போர் மகிழும்
            ஆர் கலி யாணர்த்து ஆயினும் தேர் கெழு
            மெல்லம் புலம்பன் பிரியின் புல்லென 5
            புலம்பு ஆகின்றே தோழி கலங்கு நீர்
            கழி சூழ் படப்பை காண்டவாயில்
            ஒலி கா ஓலை முள் மிடை வேலி
            பெண்ணை இவரும் ஆங்கண்
            வெள் மணல் படப்பை எம் அழுங்கல் ஊரே 10


            தலைவி வன்புறை எதிர் அழிந்து சொல்லியது


            39 - குறிஞ்சி - மருதன் இளநாகனார்


            சொல்லின் சொல் எதிர் கொள்ளாய் யாழ நின்
            திரு முகம் இறைஞ்சி நாணுதி கதுமென
            காமம் கைம்மிகின் தாங்குதல் எளிதோ
            கொடுங் கேழ் இரும் புறம் நடுங்கக் குத்தி
            புலி விளையாடிய புலவு நாறு வேழத்தின் 5
            தலை மருப்பு ஏய்ப்ப கடை மணி சிவந்த நின்
            கண்ணே கதவ அல்ல நண்ணார்
            அரண் தலை மதிலர் ஆகவும் முரசு கொண்டு
            ஓம்பு அரண் கடந்த அடு போர் செழியன்
            பெரு பெயர் கூடல் அன்ன நின் 10
            கரும்புடைத் தோளும் உடைய வால் அணங்கே


            இரண்டாம் கூட்டத்து எதிர்ச்சியில் தலைவன் சொல்லியது


            40 - மருதம் - (?)


            நெடு நா ஒள் மணி கடி மனை இரட்ட
            குரை இலைப் போகிய விரவு மணற் பந்தர்
            பெரும் பாண் காவல் பூண்டென ஒரு சார்
            திருந்து இழை மகளிர் விரிச்சி நிற்ப
            வெறி உற விரிந்த அறுவை மெல் அணைப் 5
            புனிறு நாறு செவிலியடு புதல்வன் துஞ்ச
            ஐயவி அணிந்த நெய்யாட்டு ஈரணிப்
            பசு நெய் கூர்ந்த மென்மை யாக்கைச்
            சீர் கெழு மடந்தை ஈர் இமை பொருந்த
            நள்ளென் கங்குல் கள்வன் போல 10
            அகல் துறை ஊரனும் வந்தனன்
            சிறந்தோன் பெயரன் பிறந்த மாறே


            தலைமகட்குச் பாங்காயினார் கேட்பப் பரத்தை சொல்லியது


            41 - பாலை - இளந்தேவனார்


            பைங் கண் யானை பரூஉ தாள் உதைத்த
            வெண் புறக் களரி விடு நீறு ஆடி
            சுரன் முதல் வருந்திய வருத்தம் பைபய
            பாஅர் மலி சிறு கூவலின் தணியும்
            நெடுஞ் சேண் சென்று வருந்துவர் மாதோ 5
            எல்லி வந்த நல் இசை விருந்திற்கு
            கிளர் இழை அரிவை நெய் துழந்து அட்ட
            விளர் ஊன் அம் புகை எறிந்த நெற்றி
            சிறு நுண் பல் வியர் பொறித்த
            குறு நடைக் கூட்டம் வேண்டுவோரே 10


            பிரிவு உணர்த்தப்பட்டு ஆற்றாளாய தலைமகளைத்
            தோழி உலகியல் கூறி வற்புறுத்தியது


            42 - முல்லை - கீரத்தனார்


            மறத்தற்கு அரிது ஆல் பாக பல் நாள்
            அறத்தொடு வருந்திய அல்கு தொழில் கொளீஇய
            பழ மழை பொழிந்த புது நீர் அவல
            நா நவில் பல் கிளை கறங்க மாண் வினை
            மணி ஒலி கேளாள் வாணுதல் அதனால் 5
            ஏகுமின் என்ற இளையர் வல்லே
            இல் புக்கு அறியுநர் ஆக மெல்லென
            மண்ணாக் கூந்தல் மாசு அற கழீஇ
            சில் போது கொண்டு பல் குரல் அழுத்திய
            அந்நிலை புகுதலின் மெய் வருத்துறாஅ 10
            அவிழ் பூ முடியினள் கவைஇய
            மட மா அரிவை மகிழ்ந்து அயர் நிலையே


            வினை முற்றி மீள்வான் தேர்பாகற்குச் சொல்லியது


            43 - பாலை - எயினந்தையார்


            துகில் விரித்தன்ன வெயில் அவிர் உருப்பின்
            என்றூழ் நீடிய குன்றத்துக் கவாஅன்
            ஓய்ப்பசி செந்நாய் உயங்கு மரை தொலைச்சி
            ஆர்ந்தன ஒழிந்த மிச்சில் சேய் நாட்டு
            அருஞ் சுரம் செல்வோர்க்கு வல்சி ஆகும் 5
            வெம்மை ஆர் இடை இறத்தல் நுமக்கே
            மெய் மலி உவகை ஆகின்று இவட்கே
            அஞ்சல் என்ற இறை கைவிட்டென
            பைங் கண் யானை வேந்து புறத்து இறுத்தலின்
            களையுநர்க் காணாது கலங்கிய உடை மதில் 10
            ஓர் எயில் மன்னன் போல
            அழிவு வந்தன்றால் ஒழிதல் கேட்டே


            பிரிவு உணர்த்தப்பட்ட தோழி
            தலைவனைச் செலவு அழுங்குவித்தது


            44 - குறிஞ்சி - பெருங் கௌசிகனார்


            பொரு இல் ஆயமோடு அருவி ஆடி
            நீர் அலைச் சிவந்த பேர் அமர் மழைக் கண்
            குறியா நோக்கமொடு முறுவல் நல்கி
            மனை வயின் பெயர்ந்த காலை நினைஇய
            நினக்கோ அறியுநள் நெஞ்சே புனத்த 5
            நீடு இலை விளை தினை கொடுங் கால் நிமிரக்
            கொழுங் குரல் கோடல் கண்ணி செழும் பல
            பல் கிளைக் குறவர் அல்கு அயர் முன்றில்
            குடம் காய் ஆசினிப் படப்பை நீடிய
            பல் மர உயர் சினை மின்மினி விளக்கத்து 10
            செல் மழை இயக்கம் காணும்
            நல் மலை நாடன் காதல் மகளே


            இச்செறிப்பின் பிற்றை ஞான்று தலைமகன்
            குறியிடத்து வந்து சொல்லியது


            45 - நெய்தல் - (?)


            இவளே கானல் நண்ணிய காமர் சிறுகுடி
            நீல் நிறப் பெருங் கடல் கலங்க உள்புக்கு
            மீன் எறி பரதவர் மகளே நீயே
            நெடுங் கொடி நுடங்கும் நியம மூதூர்க்
            கடுந் தேர்ச் செல்வன் காதல் மகனே 5
            நிணச் சுறா அறுத்த உணக்கல் வேண்டி
            இனப் புள் ஒப்பும் எமக்கு நலன் எவனோ
            புலவு நாறுதும் செல நின்றீமோ
            பெரு நீர் விளையுள் எம் சிறு நல் வாழ்க்கை
            நும்மொடு புரைவதோ அன்றே 10
            எம்மனோரில் செம்மலும் உடைத்தே


            குறை வேண்டிய தலைவனைத் தோழி சேட்படுத்தது


            46 - பாலை - (?)


            வைகல் தோறும் இன்பமும் இளமையும்
            எய் கணை நிழலின் கழியும் இவ் உலகத்து
            காணீர் என்றலோ அரிதே அது நனி
            பேணீர் ஆகுவிர் ஐய என் தோழி
            பூண் அணி ஆகம் புலம்ப பாணர் 5
            அயிர்ப்புக் கொண்டன்ன கொன்றை அம் தீம் கனி
            பறை அறை கடிப்பின் அறை அறையாத் துயல்வர
            வெவ் வளி வழங்கும் வேய் பயில் அழுவத்து
            எவ்வம் மிகூஉம் அருஞ் சுரம் இறந்து
            நல் வாய் அல்லா வாழ்க்கை 10
            மன்னாப் பொருட் பிணிப் பிரிதும் யாம் எனவே


            பிரிவு உணர்த்திய தலைமகற்குத் தோழி சொல்லியது


            47 - குறிஞ்சி - நல்வெள்ளியார்


            பெருங் களிறு உழுவை அட்டென இரும் பிடி
            உயங்கு பிணி வருத்தமொடு இயங்கல் செல்லாது
            நெய்தல் பாசடை புரையும் அம் செவிப்
            பைதல் அம் குழவி தழீஇ ஒய்யென
            அரும் புண் உறுநரின் வருந்தி வைகும் 5
            கானக நாடற்கு இது என யான் அது
            கூறின் எவனோ தோழி வேறு உணர்ந்து
            அணங்கு அறி கழங்கின் கோட்டம் காட்டி
            வெறி என உணர்ந்த உள்ளமொடு மறி அறுத்து
            அன்னை அயரும் முருகு நின் 10
            பொன் நேர் பசலைக்கு உதவா மாறே


            சிறைப்புறமாகத் தோழி தலைமகட்கு உரைப்பாளாய்ச் சொல்லியது


            48 - பாலை - பாலை பாடிய பெருங்கடுங்கோ


            அன்றை அனைய ஆகி இன்று உம் எம்
            கண் உள போலச் சுழலும் மாதோ
            புல் இதழ்க் கோங்கின் மெல் இதழ்க் குடைப் பூ
            வைகுறு மீனின் நினையத் தோன்றி
            புறவு அணி கொண்ட பூ நாறு கடத்திடை 5
            கிடின் என இடிக்கும் கோல் தொடி மறவர்
            வடி நவில் அம்பின் வினையர் அஞ்சாது
            அமர் இடை உறுதர நீக்கி நீர்
            எமர் இடை உறுதர ஒளித்த காடே


            பிரிவு உணர்த்திய தலைவற்குத் தோழி சொல்லியது


            49 - நெய்தல் - நெய்தல் தத்தனார்


            படு திரை கொழீஇய பால் நிற எக்கர்த்
            தொடியோர் மடிந்தெனத் துறை புலம்பின்றே
            முடி வலை முகந்த முடங்கு இறா பரவைப்
            படு புள் ஓப்பலின் பகல் மாய்ந்தன்றே
            கோட்டுமீன் எறிந்த உவகையர் வேட்டம் மடிந்து 5
            எமரும் அல்கினர் ஏமார்ந்தனம் என
            சென்று நாம் அறியின் எவனோ தோழி
            மன்றப் புன்னை மா சினை நறு வீ
            முன்றில் தாழையடு கமழும்
            தெண் கடற் சேர்ப்பன் வாழ் சிறு நல் ஊர்க்கே 10


            தோழி தலைமகளை இரவுக்குறி நயப்பித்தது
            சிறைப்புறமாகத் தோழி ஆற்றாமை வியந்தூஉம் ஆம்


            50 - மருதம் - மருதம் பாடிய இளங்கடுங்கோ


            அறியாமையின் அன்னை அஞ்சி
            குழையன் கோதையன் குறும் பைத் தொடியன்
            விழவு அயர் துணங்கை தழூஉகம் செல்ல
            நெடு நிமிர் தெருவில் கை புகு கொடு மிடை
            நொதுமலாளன் கதுமெனத் தாக்கலின் 5
            கேட்போர் உளர்கொல் இல்லைகொல் போற்று என
            யாணது பசலை என்றனன் அதன் எதிர்
            நாண் இலை எலுவ என்று வந்திசினே
            செறுநரும் விழையும் செம்மலோன் என
            நறு நுதல் அரிவை போற்றேன் 10
            சிறுமை பெருமையின் காணாது துணிந்தே


            தோழி பாணர்க்கு வாயில் மறுத்தது


            51 குறிஞ்சி - பேராலவாயர்


            யாங்குச் செய்வாம்கொல் தோழி ஓங்கு கழைக்
            காம்புடை விடர் அகம் சிலம்ப பாம்பு உடன்று
            ஓங்கு வரை மிளிர ஆட்டி வீங்கு செலல்
            கடுங் குரல் ஏறொடு கனை துளி தலைஇப்
            பெயல் ஆனாதே வானம் பெயலொடு
            மின்னு நிமிர்ந்தன்ன வேலன் வந்தென
            பின்னு விடு முச்சி அளிப்பு ஆனாதே
            பெருந் தண் குளவி குழைத்த பா அடி
            இருஞ் சேறு ஆடிய நுதல கொல்களிறு
            பேதை ஆசினி ஒசித்த
            வீ ததர் வேங்கைய மலை கிழவோற்கே


            ஆற்றது ஏதம் அஞ்சி வேறுபட்டாள் வெறியாடலுற்ற
            இடத்து சிறைப்புறமாகச் சொல்லியது


            52 பாலை - பாலத்தனார்


            மாக் கொடி அதிரற் பூவொடு பாதிரித்
            தூத் தகட்டு எதிர் மலர் வேய்ந்த கூந்தல்
            மணம் கமழ் நாற்றம் மரீஇ யாம் இவள்
            சுணங்கு அணி ஆகம் அடைய முயங்கி
            வீங்கு உவர்க் கவவின் நீங்கல் செல்லேம்
            நீயே ஆள்வினை சிறப்ப எண்ணி நாளும்
            பிரிந்து உறை வாழ்க்கை புரிந்து அமையலையே
            அன்பு இலை வாழி என் நெஞ்சே வெம் போர்
            மழவர் பெரு மகன் மா வள் ஓரி
            கை வளம் இயைவது ஆயினும்
            ஐது ஏகு அம்ம இயைந்து செய் பொருளே


            தலைமகன் செலவு அழுங்கியது


            53 குறிஞ்சி - நல்வேட்டனார்


            யான் அ·து அஞ்சினென் கரப்பவும் தான் அ·து
            அறிந்தனள்கொல்லோ அருளினள்கொல்லோ
            எவன்கொல் தோழி அன்னை கண்ணியது
            வான் உற நிவந்த பெரு மலைக் கவாஅன்
            ஆர் கலி வானம் தலைஇ நடு நாள்
            கனை பெயல் பொழிந்தென கானக் கல் யாற்று
            முளி இலை கழித்தன முகிழ் இணரொடு வரும்
            விருந்தின் தீம் நீர் மருந்தும் ஆகும்
            தண்ணென உண்டு கண்ணின் நோக்கி
            முனியாது ஆடப் பெறின் இவள்
            பனியும் தீர்குவள் செல்க என்றோளே


            வரைவு நீட்டிப்ப தோழி சிறைப்புறமாகச் சொல்லியது


            54 நெய்தல் - சேந்தங் கண்ணனார்


            வளை நீர் மேய்ந்து கிளை முதல்செலீஇ
            வாப் பறை விரும்பினைஆயினும் தூச் சிறை
            இரும் புலா அருந்தும் நின் கிளையடு சிறிது இருந்து
            கருங் கால் வெண் குருகு எனவ கேண்மதி
            பெரும் புலம்பின்றே சிறு புன் மாலை
            அது நீ அறியின் அன்புமார் உடையை
            நொதுமல் நெஞ்சம் கொள்ளாது என் குறை
            இற்றாங்கு உணர உரைமதி தழையோர்
            கொய்குழை அரும்பிய குமரி ஞாழல்
            தெண் திரை மணிப் புறம் தைவரும்
            கண்டல் வேலி நும் துறை கிழவோற்கே


            காமம் மிக்க கழிபடர்கிளவி


            55 குறிஞ்சி - பெருவழுதி


            ஓங்கு மலை நாட ஒழிக நின் வாய்மை
            காம்பு தலைமணந்த கல் அதர்ச் சிறு நெறி
            உறு பகை பேணாது இரவின் வந்து இவள்
            பொறி கிளர் ஆகம் புல்ல தோள் சேர்பு
            அறுகாற் பறவை அளவு இல மொய்த்தலின்
            கண் கோள் ஆக நோக்கி பண்டும்
            இனையையோ என வினவினள் யாயே
            அதன் எதிர் சொல்லாளாகி அல்லாந்து
            என் முகம் நோக்கியோளே அன்னாய்
            யாங்கு உணர்ந்து உய்குவள்கொல் என மடுத்த
            சாந்த ஞெகிழி காட்டி
            ஈங்கு ஆயினவால் என்றிசின் யானே


            வரைவிடை மெலிவு ஆற்றுவிக்கும்
            தோழி தலைவற்குச் சொல்லியது


            56 பாலை - பெருவழுதி


            குறு நிலைக் குரவின் சிறு நனை நறு வீ
            வண்டு தரு நாற்றம் வளி கலந்து ஈய
            கண் களி பெறூஉம் கவின் பெறு காலை
            எல் வளை ஞெகிழ்த்தோர்க்கு அல்லல் உறீஇச்
            சென்ற நெஞ்சம் செய்வினைக்கு அசாவா
            ஒருங்கு வரல் நசையடு வருந்தும்கொல்லோ
            அருளான் ஆதலின் அழிந்து இவண் வந்து
            தொல் நலன் இழந்த என் பொன் நிறம் நோக்கி
            ஏதிலாட்டி இவள் எனப்
            போயின்று கொல்லோ நோய் தலைமணந்த


            வரைவிடை மெலிவு ஆற்றுவிக்கும்
            தோழிக்குத் தலைவி சொல்லியது


            57 குறிஞ்சி - பொதும்பில் கிழார்


            தடங்கோட்டு ஆமான் மடங்கல் மா நிரைக்
            குன்ற வேங்கைக் கன்றொடு வதிந்தென
            துஞ்சு பதம் பெற்ற துய்த் தலை மந்தி
            கல்லென் சுற்றம் கை கவியாக் குறுகி
            வீங்கு சுரை ஞெமுங்க வாங்கி தீம் பால்
            கல்லா வன் பறழ்க் கைந் நிறை பிழியும்
            மா மலை நாட மருட்கை உடைத்தே
            செங் கோல் கொடுங் குரல் சிறு தினை வியன் புனம்
            கொய் பதம் குறுகும்காலை எம்
            மை ஈர் ஓதி மாண் நலம் தொலைவே


            செறிப்பு அறிவுறீஇ வரைவு கடாயது


            58 நெய்தல் - முதுகூற்றனார்


            பெரு முது செல்வர் பொன்னுடைப்புதல்வர்
            சிறு தோட் கோத்த செவ் அரிப்பறையின்
            கண்ணகத்து எழுதிய குரீஇப் போல
            கோல் கொண்டு அலைப்பப் படீஇயர்மாதோ
            வீரை வேண்மான் வெளியன் தித்தன்
            முரசு முதல் கொளீஇய மாலை விளக்கின்
            வெண் கோடு இயம்ப நுண் பனி அரும்ப
            கையற வந்த பொழுதொடு மெய் சோர்ந்து
            அவல நெஞ்சினம் பெயர உயர் திரை
            நீடு நீர்ப் பனித் துறைச் சேர்ப்பன்
            ஓடு தேர் நுண் நுகம் நுழைந்த மாவே


            பகற்குறி வந்து நீங்கும் தலைமகன் போக்கு
            நோக்கி தோழி மாவின்மேல்வைத்துச் சொல்லியது


            59 முல்லை - கபிலர்


            உடும்பு கொலீஇ வரி நுணல் அகழ்ந்து
            நெடுங் கோட்டுப் புற்றத்து ஈயல் கெண்டி
            எல்லு முயல் எறிந்த வேட்டுவன் சுவல
            பல் வேறு பண்டத் தொடை மறந்து இல்லத்து
            இரு மடைக் கள்ளின் இன் களி செருக்கும்
            வன் புலக் காட்டு நாட்டதுவேஅன்பு கலந்து
            நம்வயின் புரிந்த கொள்கையடு நெஞ்சத்து
            உள்ளினள் உறைவோள் ஊரே முல்லை
            நுண் முகை அவிழ்ந்த புறவின்
            பொறை தலை மணந்தன்று உயவுமார் இனியே


            வினைமுற்றி மீள்வான்தேர்ப்பாகற்குச் சொல்லியது


            60 மருதம் - தூங்கலோரியார்


            மலை கண்டன்ன நிலை புணர்நிவப்பின்
            பெரு நெற் பல் கூட்டு எருமை உழவ
            கண்படை பெறாஅது தண் புலர் விடியல்
            கருங் கண் வராஅல் பெருந் தடி மிளிர்வையடு
            புகர்வை அரிசிப் பொம்மற் பெருஞ் சோறு
            கவர் படு கையை கழும மாந்தி
            நீர் உறு செறுவின் நாறு முடி அழுத்த நின்
            நடுநரொடு சேறிஆயின் அவண்
            சாயும் நெய்தலும் ஓம்புமதி எம்மில்
            மா இருங் கூந்தல் மடந்தை
            ஆய் வளை கூட்டும் அணியுமார் அவையே


            சிறைப்புறமாக உழவர்க்குச் சொல்லுவாளாய்த்
            தோழி செறிப்பு அறிவுறீஇயது


            61 குறிஞ்சி - சிறுமோலிகனார்


            கேளாய் எல்ல தோழி அல்கல்
            வேணவா நலிய வெய்ய உயிரா
            ஏ மான் பிணையின் வருந்தினெனாக
            துயர் மருங்கு அறிந்தனள் போல அன்னை
            துஞ்சாயோ என் குறுமகள் என்றலின்
            சொல் வெளிப்படாமை மெல்ல என் நெஞ்சில்
            படு மழை பொழிந்த பாறை மருங்கில்
            சிரல் வாய் உற்ற தளவின் பரல் அவல்
            கான் கெழு நாடற் படர்ந்தோர்க்குக்
            கண்ணும் படுமோ என்றிசின் யானே


            தலைவன் வரவு உணர்ந்து தலைவிக்குச்
            சொல்லுவாளாய்த் தோழி சொல்லியது


            62 பாலை - இளங்கீரனார்


            வேர் பிணி வெதிரத்துக் கால் பொரு நரல் இசை
            கந்து பிணி யானை அயர் உயிர்த்தன்ன
            என்றூழ் நீடிய வேய் பயில் அழுவத்து
            குன்று ஊர் மதியம் நோக்கி நின்று நினைந்து
            உள்ளினென் அல்லெனோ யானே முள் எயிற்று
            திலகம் தைஇய தேம் கமழ் திரு நுதல்
            எமதும் உண்டு ஓர் மதிநாட் திங்கள்
            உரறு குரல் வெவ் வளி எடுப்ப நிழல் தப
            உலவை ஆகிய மரத்த
            கல் பிறங்கு உயர் மலை உம்பர·து எனவே


            முன் ஒரு காலத்துப்பொருள்வயிற் பிரிந்து
            வந்த தலைவன் பின்னும் பொருள்வலிக்கப்பட்ட
            நெஞ்சிற்குச் செலவு அழுங்குவித்தது


            63 நெய்தல் - உலோச்சனார்


            உரவுக் கடல் உழந்த பெரு வலைப்பரதவர்
            மிகு மீன் உணக்கிய புது மணல் ஆங்கண்
            கல்லென் சேரிப் புலவற் புன்னை
            விழவு நாறு விளங்கு இணர் அவிழ்ந்து உடன் கமழும்
            அழுங்கல் ஊரோ அறன் இன்று அதனால்
            அறன் இல் அன்னை அருங் கடிப் படுப்ப
            பசலை ஆகி விளிவதுகொல்லோ
            புள் உற ஒசிந்த பூ மயங்கு அள்ளல்
            கழிச் சுரம் நிவக்கும் இருஞ் சிறை இவுளி
            திரை தரு புணரியின் கழூஉம்
            மலி திரைச் சேர்ப்பனொடு அமைந்த நம் தொடர்பே


            அலர் அச்சத்தால்தோழி சிறைப்புறமாகச்
            செறிப்பு அறிவுறீஇயது


            64 குறிஞ்சி - உலோச்சனார்


            என்னர்ஆயினும் இனி நினைவு ஒழிக
            அன்னவாக இனையல் தோழி யாம்
            இன்னமாக நத் துறந்தோர் நட்பு எவன்
            மரல் நார் உடுக்கை மலை உறை குறவர்
            அறியாது அறுத்த சிறியிலைச் சாந்தம்
            வறனுற்று ஆர முருக்கி பையென
            மரம் வறிதாகச் சோர்ந்து உக்காங்கு என்
            அறிவும் உள்ளமும் அவர் வயின் சென்றென
            வறிதால் இகுளை என் யாக்கை இனி அவர்
            வரினும் நோய் மருந்து அல்லர் வாராது
            அவணர் ஆகுக காதலர் இவண் நம்
            காமம் படர் அட வருந்திய
            நோய் மலி வருத்தம் காணன்மார் எமரே


            பிரிவிடைத் தலைவியது அருமை கண்டு தூதுவிடக்
            கருதிய தோழிக்குத் தலைவி சொல்லியது


            65 குறிஞ்சி - கபிலர்


            அமுதம் உண்க நம் அயல் இலாட்டி
            கிடங்கில் அன்ன இட்டுக் கரைக் கான் யாற்றுக்
            கலங்கும் பாசி நீர் அலைக் கலாவ
            ஒளிறு வெள் அருவி ஒண் துறை மடுத்து
            புலியடு பொருத புண் கூர் யானை
            நற் கோடு நயந்த அன்பு இல் கானவர்
            விற் சுழிப்பட்ட நாமப் பூசல்
            உருமிடைக் கடி இடி கரையும்
            பெரு மலை நாடனை வரூஉம் என்றோளே


            விரிச்சி பெற்றுப்புகன்ற தோழி தலைமகட்குச் சொல்லியது


            66 பாலை


            மிளகு பெய்தனைய சுவைய புன் காய்
            உலறு தலை உகாஅய்ச் சிதர் சிதர்ந்து உண்ட
            புலம்பு கொள் நெடுஞ் சினை ஏறி நினைந்து தன்
            பொறி கிளர் எருத்தம் வெறி பட மறுகி
            புன் புறா உயவும் வெந் துகள் இயவின்
            நயந்த காதலற் புணர்ந்தனள் ஆயினும்
            சிவந்து ஒளி மழுங்கி அமர்த்தனகொல்லோ
            கோதை மயங்கினும் குறுந் தொடி நெகிழினும்
            காழ் பெயல் அல்குல் காசு முறை திரியினும்
            மாண் நலம் கையறக் கலுழும் என்
            மாயக் குறுமகள் மலர் ஏர் கண்ணே


            மனை மருட்சி இனிசந்த நாகனார்


            67 நெய்தல் - பேரி சாத்தனார்


            சேய் விசும்பு இவர்ந்த செழுங் கதிர் மண்டிலம்
            மால் வரை மறைய துறை புலம்பின்றே
            இறவு அருந்தி எழுந்த கருங் கால் வெண் குருகு
            வெண் கோட்டு அருஞ் சிறைத் தாஅய் கரைய
            கருங் கோட்டுப் புன்னை இறைகொண்டனவே
            கணைக் கால் மா மலர் கரப்ப மல்கு கழித்
            துணைச் சுறா வழங்கலும் வழங்கும் ஆயிடை
            எல் இமிழ் பனிக் கடல் மல்கு சுடர்க் கொளீஇ
            எமரும் வேட்டம் புக்கனர் அதனால்
            தங்கின் எவனோதெய்ய பொங்கு பிசிர்
            முழவு இசைப் புணரி எழுதரும்
            உடை கடற் படப்பை எம் உறைவின் ஊர்க்கே


            பகற்குறி வந்து நீங்கும் தலைமகனைத் தோழி வரைவு கடாயது


            68 குறிஞ்சி - பிரான் சாத்தனார்


            விளையாடு ஆயமொடு ஓரை ஆடாது
            இளையோர் இல்லிடத்து இற்செறிந்திருத்தல்
            அறனும் அன்றே ஆக்கமும் தேய்ம் என
            குறு நுரை சுமந்து நறு மலர் உந்தி
            பொங்கி வரு புது நீர் நெஞ்சு உண ஆடுகம்
            வல்லிதின் வணங்கிச் சொல்லுநர்ப் பெறினே
            செல்க என விடுநள்மன்கொல்லோ எல் உமிழ்ந்து
            உரவு உரும் உரறும் அரை இருள் நடு நாள்
            கொடி நுடங்கு இலங்கின மின்னி
            ஆடு மழை இறுத்தன்று அவர் கோடு உயர் குன்றே


            சிறைப்புறமாகத்தோழி தலைவிக்கு
            உரைப்பாளாய்ச் செறிப்பு அறிவுறீஇயது


            69 முல்லை - சேகம்பூதனார்


            பல் கதிர் மண்டிலம் பகல் செய்து ஆற்றி
            சேய் உயர் பெரு வரைச் சென்று அவண் மறைய
            பறவை பார்ப்புவயின் அடைய புறவில்
            மா எருத்து இரலை மடப் பிணை தழுவ
            முல்லை முகை வாய் திறப்ப பல் வயின்
            தோன்றி தோன்றுபு புதல் விளக்கு உறாஅ
            மதர்வை நல் ஆன் மாசு இல் தெண் மணி
            கொடுங் கோல் கோவலர் குழலோடு ஒன்றி
            ஐது வந்து இசைக்கும் அருள் இல் மாலை
            ஆள்வினைக்கு அகன்றோர் சென்ற நாட்டும்
            இனையவாகித் தோன்றின்
            வினை வலித்து அமைதல் ஆற்றலர்மன்னே


            வினைவயிற் பிரிதல்ஆற்றாளாய தலைவி சொல்லியது


            70 மருதம்


            சிறு வெள்ளாங்குருகே சிறு வெள்ளாங்குருகே
            துறை போகு அறுவைத் தூ மடி அன்ன
            நிறம் கிளர் தூவிச் சிறு வெள்ளாங்குருகே
            எம் ஊர் வந்து எம் உண்துறைத் துழைஇ
            சினைக் கௌ ற்று ஆர்கையை அவர் ஊர்ப் பெயர்தி
            அனைய அன்பினையோ பெரு மறவியையோ
            ஆங்கண் தீம் புனல் ஈங்கண் பரக்கும்
            கழனி நல் ஊர் மகிழ்நர்க்கு என்
            இழை நெகிழ் பருவரல் செப்பாதோயே


            காமம் மிக்க கழிபடர்கிளவி வெள்ளி வீதியார்


            71 பாலை - வண்ணப்புறக் கந்தரத்தனார்


            மன்னாப் பொருட் பிணி முன்னி இன்னதை
            வளை அணி முன்கை நின் இகுளைக்கு உணர்த்து எனப்
            பல் மாண் இரத்திர்ஆயின் சென்ம் என
            விடுநள் ஆதலும் உரியள் விடினே
            கண்ணும் நுதலும் நீவி முன் நின்று
            பிரிதல் வல்லிரோ ஐய செல்வர்
            வகை அமர் நல் இல் அக இறை உறையும்
            வண்ணப் புறவின் செங் காற் சேவல்
            வீழ் துணைப் பயிரும் கையறு முரல் குரல்
            நும் இலள் புலம்பக் கேட்டொறும்
            பொம்மல் ஓதி பெரு விதுப்புறவே


            தலைவனைத் தோழி செலவு அழுங்குவித்தது


            72 நெய்தல் - இளம்போதியார்


            பேணுப பேணார் பெரியோர் என்பது
            நாணு தக்கன்று அது காணுங்காலை
            உயிர் ஓரன்ன செயிர் தீர் நட்பின்
            நினக்கு யான் மறைத்தல் யாவது மிகப் பெரிது
            அழிதக்கன்றால் தானே கொண்கன்
            யான் யாய் அஞ்சுவல் எனினும் தான் எற்
            பிரிதல் சூழான்மன்னே இனியே
            கானல் ஆயம் அறியினும் ஆனாது
            அலர் வந்தன்றுகொல் என்னும் அதனால்
            புலர்வதுகொல் அவன் நட்பு எனா
            அஞ்சுவல் தோழி என் நெஞ்சத்தானே


            தோழி சிறைப்புறமாகத் தலைவிக்கு உரைப்பாளாய்ச் சொல்லியது


            73 பாலை - மூலங்கீரனார்


            வேனில் முருக்கின் விளை துணர் அன்ன
            மாணா விரல வல் வாய்ப் பேஎய்
            மல்லல் மூதூர் மலர்ப் பலி உணீஇய
            மன்றம் போழும் புன்கண் மாலை
            தம்மொடும் அஞ்சும் நம் இவண் ஒழியச்
            செல்ப என்ப தாமே செவ் அரி
            மயிர் நிரைத்தன்ன வார் கோல் வாங்கு கதிர்ச்
            செந்நெல்அம் செறுவின் அன்னம் துஞ்சும்
            பூக் கெழு படப்பைச் சாய்க்காட்டு அன்ன என்
            நுதற் கவின் அழிக்கும் பசலையும்
            அயலோர் தூற்றும் அம்பலும் அளித்தே


            செலவுக் குறிப்பு அறிந்து வேறுபட்ட தலைவி சொல்லியது


            74 நெய்தல் - உலோச்சனார்


            வடிக் கதிர் திரித்த வல் ஞாண்பெரு வலை
            இடிக் குரற் புணரிப் பௌவத்து இடுமார்
            நிறையப் பெய்த அம்பி காழோர்
            சிறை அருங் களிற்றின் பரதவர் ஒய்யும்
            சிறு வீ ஞாழற் பெருங் கடற் சேர்ப்பனை
            ஏதிலாளனும் என்ப போது அவிழ்
            புது மணற் கானல் புன்னை நுண் தாது
            கொண்டல் அசை வளி தூக்குதொறும் குருகின்
            வெண் புறம் மொசிய வார்க்கும் தெண் கடல்
            கண்டல் வேலிய ஊர் அவன்
            பெண்டு என அறிந்தன்று பெயர்த்தலோ அரிதே


            தலைவி பாணற்கு வாயில்மறுத்தது


            75 குறிஞ்சி - மாமூலனார்


            நயன் இன்மையின் பயன் இது என்னாது
            பூம் பொறிப் பொலிந்த அழல் உமிழ் அகன் பை
            பாம்பு உயிர் அணங்கியாங்கும் ஈங்கு இது
            தகாஅது வாழியோ குறுமகள் நகாஅது
            உரைமதி உடையும் என் உள்ளம் சாரல்
            கொடு விற் கானவன் கோட்டுமா தொலைச்சிப்
            பச்சூன் பெய்த பகழி போல
            சேயரி பரந்த மா இதழ் மழைக் கண்
            உறாஅ நோக்கம் உற்ற என்
            பைதல் நெஞ்சம் உய்யுமாறே


            சேட்படுக்கப்பட்டு ஆற்றானாகிய தலைமகன்
            தோழி கேட்பச்சொல்லியது


            76 பாலை


            வருமழை கரந்த வால் நிற விசும்பின்
            நுண் துளி மாறிய உலவை அம் காட்டு
            ஆல நீழல் அசைவு நீக்கி
            அஞ்சுவழி அஞ்சாது அசைவழி அசைஇ
            வருந்தாது ஏகுமதி வால் இழைக் குறுமகள்
            இம்மென் பேர் அலர் நும் ஊர்ப் புன்னை
            வீ மலர் உதிர்ந்த தேன் நாறு புலவின்
            கானல் வார் மணல் மரீஇ
            கல் உறச் சிவந்த நின் மெல் அடி உயற்கே


            புணர்ந்து உடன்போகாநின்ற தலைவன் இடைச் சுரத்துத்
            தலைவிக்கு உரைத்தது அம்மூவனார்


            77 குறிஞ்சி


            மலையன் மா ஊர்ந்து போகி புலையன்
            பெருந் துடி கறங்கப் பிற புலம் புக்கு அவர்
            அருங் குறும்பு எருக்கி அயா உயிர்த்தாஅங்கு
            உய்த்தன்றுமன்னே நெஞ்சே செவ் வேர்ச்
            சினைதொறும் தூங்கும் பயம் கெழு பலவின்
            சுளையுடை முன்றில் மனையோள் கங்குல்
            ஒலி வெள் அருவி ஒலியின் துஞ்சும்
            ஊறலஞ் சேரிச் சீறூர் வல்லோன்
            வாள் அரம் பொருத கோள் நேர் எல் வளை
            அகன் தொடி செறித்த முன்கை ஒள் நுதல்
            திதலை அல்குல் குறுமகள்
            குவளை உண்கண் மகிழ் மட நோக்கே


            பின்னின்ற தலைவன் நெஞ்சிற்கு உரைத்தது கபிலர்


            78 நெய்தல்


            கோட் சுறா வழங்கும் வாள் கேழ்இருங் கழி
            மணி ஏர் நெய்தல் மா மலர் நிறைய
            பொன் நேர் நுண் தாது புன்னை தூஉம்
            வீழ் தாழ் தாழைப் பூக் கமழ் கானல்
            படர் வந்து நலியும் சுடர் செல் மாலை
            நோய் மலி பருவரல் நாம் இவண் உய்கம்
            கேட்டிசின் வாழி தோழி தெண் கழி
            வள் வாய் ஆழி உள் வாய் தோயினும்
            புள்ளு நிமிர்ந்தன்ன பொலம் படைக் கலி மா
            வலவன் கோல் உற அறியா
            உரவு நீர்ச் சேர்ப்பன் தேர்மணிக் குரலே


            வரைவு மலிந்தது கீரங்கீரனார்


            79 பாலை - கண்ணகனார்


            சிறை நாள் ஈங்கை உறை நனி திரள்வீ
            கூரை நல் மனைக் குறுந் தொடி மகளிர்
            மணல் ஆடு கழங்கின் அறை மிசைத் தாஅம்
            ஏர் தரலுற்ற இயக்கு அருங் கவலைப்
            பிரிந்தோர் வந்து நப்புணரப் புணர்ந்தோர்
            பிரிதல் சூழ்தலின் அரியதும் உண்டோ
            என்று நாம் கூறிக் காமம் செப்புதும்
            செப்பாது விடினே உயிரொடும் வந்தன்று
            அம்ம வாழி தோழி
            யாதனின் தவிர்க்குவம் காதலர் செலவே


            பிரிவு உணர்ந்து வேறுபட்ட தலைமகள் தோழிக்குச் சொல்லியது


            80 மருதம் - பூதன்தேவனார்


            மன்ற எருமை மலர் தலைக் காரான்
            இன் தீம் பாற்பயம் கொண்மார் கன்று விட்டு
            ஊர்க் குறுமாக்கள் மேற்கொண்டு கழியும்
            பெரும் புலர் விடியலின் விரும்பிப் போத்தந்து
            தழையும் தாரும் தந்தனன் இவன் என
            இழை அணி ஆயமொடு தகு நாண் தடைஇ
            தைஇத் திங்கள் தண் கயம் படியும்
            பெருந் தோட் குறுமகள் அல்லது
            மருந்து பிறிது இல்லை யான் உற்ற நோய்க்கே


            சேட்படுக்கப்பட்டு ஆற்றானாய தலைவன்
            தோழி கேட்ப தன் நெஞ்சிற்கு உரைத்தது


            81 முல்லை - அகம்பன்மாலாதனார்


            இரு நிலம் குறையக் கொட்டிப்பரிந்தின்று
            ஆதி போகிய அசைவு இல் நோன் தாள்
            மன்னர் மதிக்கும் மாண் வினைப் புரவி
            கொய்ம் மயிர் எருத்தில் பெய்ம் மணி ஆர்ப்ப
            பூண்கதில் பாக நின் தேரே பூண் தாழ்
            ஆக வன முலைக் கரைவலம் தெறிப்ப
            அழுதனள் உறையும் அம் மா அரிவை
            விருந்து அயர் விருப்பொடு வருந்தினள் அசைஇய
            முறுவல் இன் நகை காண்கம்
            உறு பகை தணித்தனன் உரவு வாள் வேந்தே


            வினை முற்றிய தலைவன்தேர்ப்பாகற்கு உரைத்தது


            82 குறிஞ்சி - அம்மூவனார்


            நோயும் நெகிழ்ச்சியும் வீடச்சிறந்த
            வேய் வனப்புற்ற தோளை நீயே
            என் உயவு அறிதியோ நல் நடைக் கொடிச்சி
            முருகு புணர்ந்து இயன்ற வள்ளி போல நின்
            உருவு கண் எறிப்ப நோக்கல் ஆற்றலெனே
            போகிய நாகப் போக்கு அருங் கவலை
            சிறு கட் பன்றிப் பெருஞ் சின ஒருத்தல்
            சேறு ஆடு இரும் புறம் நீறொடு சிவண
            வெள் வசிப் படீஇயர் மொய்த்த வள்பு அழீஇ
            கோள் நாய் கொண்ட கொள்ளைக்
            கானவர் பெயர்க்கும் சிறுகுடியானே


            தோழியிற்புணர்ச்சிக்கண் தன்னிலைக் கொளீஇயது


            83 குறிஞ்சி - பெருந்தேவனார்


            எம் ஊர் வாயில் உண்துறைத் தடைஇய
            கடவுள் முது மரத்து உடன் உறை பழகிய
            தேயா வளை வாய் தெண் கண் கூர் உகிர்
            வாய்ப் பறை அசாஅம் வலி முந்து கூகை
            மை ஊன் தெரிந்த நெய் வெண் புழுக்கல்
            எலி வான் சூட்டொடு மலியப் பேணுதும்
            எஞ்சாக் கொள்கை எம் காதலர் வரல் நசைஇத்
            துஞ்சாது அலமரு பொழுதின்
            அஞ்சு வரக் கடுங் குரல் பயிற்றாதீமே


            இரவுக்குறி வந்த தலைவன்
            சிறைப்புறத்தானாக தோழி சொல்லியது


            84 பாலை (?)


            கண்ணும் தோளும் தண் நறுங்கதுப்பும்
            திதலை அல்குலும் பல பாராட்டி
            நெருநலும் இவணர் மன்னே இன்றே
            பெரு நீர் ஒப்பின் பேஎய் வெண் தேர்
            மரன் இல் நீள் இடை மான் நசையுறூஉம்
            சுடுமண் தசும்பின் மத்தம் தின்ற
            பிறவா வெண்ணெய் உருப்பு இடந்தன்ன
            உவர் எழு களரி ஓமை அம் காட்டு
            வெயில் வீற்றிருந்த வெம்பு அலை அருஞ் சுரம்
            ஏகுவர் என்ப தாமே தம்வயின்
            இரந்தோர் மாற்றல் ஆற்றா
            இல்லின் வாழ்க்கை வல்லாதோரே


            பிரிவிடை ஆற்றாளாய தலைவி தோழிக்குச் சொல்லியது


            85 குறிஞ்சி - நல்விளக்கனார்


            ஆய் மலர் மழைக் கண் தெண் பனி உறைப்பவும்
            வேய் மருள் பணைத் தோள் விறல் இழை நெகிழவும்
            அம்பல் மூதூர் அரவம் ஆயினும்
            குறு வரி இரும் புலி அஞ்சிக் குறு நடைக்
            கன்றுடை வேழம் நின்று காத்து அல்கும்
            ஆர் இருள் கடுகிய அஞ்சு வரு சிறு நெறி
            வாரற்கதில்ல தோழி சாரல்
            கானவன் எய்த முளவு மான் கொழுங் குறை
            தேம் கமழ் கதுப்பின் கொடிச்சி கிழங்கொடு
            காந்தள்அம் சிறுகுடிப் பகுக்கும்
            ஓங்கு மலை நாடன் நின் நசையினானே


            தலைவன் வரவு உணர்ந்த தோழி தலைவிக்கு உரைத்தது


            86 பாலை - நக்கீரர்


            அறவர் வாழி தோழி மறவர்
            வேல் என விரிந்த கதுப்பின் தோல
            பாண்டில் ஒப்பின் பகன்றை மலரும்
            கடும் பனி அற்சிரம் நடுங்க காண்தகக்
            கை வல் வினைவன் தையுபு சொரிந்த
            சுரிதக உருவின ஆகிப் பெரிய
            கோங்கம் குவி முகை அவிழ ஈங்கை
            நல் தளிர் நயவர நுடங்கும்
            முற்றா வேனில் முன்னி வந்தோரே


            குறித்த பருவத்தின்வினைமுடித்து வந்தமை
            கேட்ட தோழி தலைவிக்கு உரைத்தது


            87 நெய்தல் - நக்கண்ணையார்


            உள் ஊர் மா அத்த முள் எயிற்று வாவல்
            ஓங்கல்அம் சினைத் தூங்கு துயில் பொழுதின்
            வெல் போர்ச் சோழர் அழிசிஅம் பெருங் காட்டு
            நெல்லி அம் புளிச் சுவைக் கனவியாஅங்கு
            அது கழிந்தன்றே தோழி அவர் நாட்டுப்
            பனி அரும்பு உடைந்த பெருந் தாட் புன்னை
            துறை மேய் இப்பி ஈர்ம் புறத்து உறைக்கும்
            சிறுகுடிப் பரதவர் மகிழ்ச்சியும்
            பெருந் தண் கானலும் நினைந்த அப் பகலே


            வரைவிடை வைத்துப்பிரிய ஆற்றாளாய தலைவி
            கனாக் கண்டு தோழிக்கு உரைத்தது


            88 குறிஞ்சி - நல்லந்துவனார்


            யாம் செய் தொல் வினைக்கு எவன்பேதுற்றனை
            வருந்தல் வாழி தோழி யாம் சென்று
            உரைத்தனம் வருகம் எழுமதி புணர்திரைக்
            கடல் விளை அமுதம் பெயற்கு ஏற்றாஅங்கு
            உருகி உகுதல் அஞ்சுவல் உதுக்காண்
            தம்மோன் கொடுமை நம் வயின் எற்றி
            நயம் பெரிது உடைமையின் தாங்கல் செல்லாது
            கண்ணீர் அருவியாக
            அழுமே தோழி அவர் பழம் முதிர் குன்றே


            சிறைப்புறமாகத்தோழி தலைவிக்கு உரைப்பாளாய்ச்சொல்லியது


            89 முல்லை - இளம் புல்லூர்க் காவிதி


            கொண்டல் ஆற்றி விண்தலைச்செறீஇயர்
            திரைப் பிதிர் கடுப்ப முகடு உகந்து ஏறி
            நிரைத்து நிறை கொண்ட கமஞ் சூல் மா மழை
            அழி துளி கழிப்பிய வழி பெயற் கடை நாள்
            இரும் பனிப் பருவத்த மயிர்க் காய் உழுந்தின்
            அகல் இலை அகல வீசி அகலாது
            அல்கலும் அலைக்கும் நல்கா வாடை
            பரும யானை அயா உயிர்த்தாஅங்கு
            இன்னும் வருமே தோழி வாரா
            வன்கணாளரோடு இயைந்த
            புன்கண் மாலையும் புலம்பும் முந்துறுத்தே


            பொருள் முற்றி மறுத்தந்தான் எனக்
            கேட்ட தோழி தலைவிக்கு உரைத்தது


            90 மருதம் - அஞ்சில் அஞ்சியார்


            ஆடு இயல் விழவின் அழுங்கல் மூதூர்
            உடையோர் பன்மையின் பெருங் கை தூவா
            வறன் இல் புலைத்தி எல்லித் தோய்த்த
            புகாப் புகர் கொண்ட புன் பூங் கலிங்கமொடு
            வாடா மாலை துயல்வர ஓடி
            பெருங் கயிறு நாலும் இரும் பனம் பிணையல்
            பூங் கண் ஆயம் ஊக்க ஊங்காள்
            அழுதனள் பெயரும் அம் சில் ஓதி
            நல்கூர் பெண்டின் சில் வளைக் குறுமகள்
            ஊசல் உறு தொழில் பூசல் கூட்டா
            நயன் இல் மாக்களடு கெழீஇ
            பயன் இன்று அம்ம இவ் வேந்துடை அவையே


            தோழி தலைமகளுக்கு உரைப்பாளாய்
            பாணனை நெருங்கி வாயில்மறுத்தது


            91 நெய்தல் - பிசிராந்தையார்


            நீ உணர்ந்தனையே தோழி வீ உகப்
            புன்னை பூத்த இன் நிழல் உயர் கரைப்
            பாடு இமிழ் பனிக் கடல் துழைஇ பெடையோடு
            உடங்கு இரை தேரும் தடந் தாள் நாரை
            ஐய சிறு கண் செங் கடைச் சிறு மீன்
            மேக்கு உயர் சினையின் மீமிசைக் குடம்பை
            தாய்ப் பயிர் பிள்ளை வாய்ப் படச் சொரியும்
            கானல் அம் படப்பை ஆனா வண் மகிழ்ப்
            பெரு நல் ஈகை நம் சிறு குடிப் பொலிய
            புள் உயிர்க் கொட்பின் வள் உயிர் மணித் தார்க்
            கடு மாப் பூண்ட நெடுந் தேர்
            நெடு நீர்ச் சேர்ப்பன் பகல் இவண் வரவே


            தோழி தலைமகட்கு வரைவு மலிந்து உரைத்தது


            92 பாலை (?)


            உள்ளார்கொல்லோ தோழி துணையடு
            வேனில் ஓதி பாடு நடை வழலை
            வரி மரல் நுகும்பின் வாடி அவண
            வறன் பொருந்து குன்றத்து உச்சி கவாஅன்
            வேட்டச் சீறூர் அகன் கண் கேணிப்
            பய நிரைக்கு எடுத்த மணி நீர்ப் பத்தர்
            புன் தலை மடப் பிடி கன்றோடு ஆர
            வில் கடிந்து ஊட்டின பெயரும்
            கொல் களிற்று ஒருத்தல் சுரன் இறந்தோரே


            பிரிவிடை வேறுபட்ட கிழத்திக்குத் தோழி சொல்லியது


            93 குறிஞ்சி = மலையனார்


            பிரசம் தூங்க பெரும் பழம் துணர
            வரை வெள் அருவி மாலையின் இழிதர
            கூலம் எல்லாம் புலம்புஉக நாளும்
            மல்லற்று அம்ம இம் மலை கெழு வெற்பு எனப்
            பிரிந்தோர் இரங்கும் பெருங் கல் நாட
            செல்கம் எழுமோ சிறக்க நின் ஊழி
            மருங்கு மறைத்த திருந்து இழைப் பணைத் தோள்
            நல்கூர் நுசுப்பின் மெல் இயல் குறுமகள்
            பூண் தாழ் ஆகம் நாண் அட வருந்திய
            பழங்கண் மாமையும் உடைய தழங்கு குரல்
            மயிர்க் கண் முரசினோரும் முன்
            உயிர்க் குறியெதிர்ப்பை பெறல் அருங்குரைத்தே


            வரைவு கடாயது


            94 நெய்தல் - இளந்திரையனார்


            நோய் அலைக் கலங்கிய மதன் அழி பொழுதில்
            காமம் செப்பல் ஆண்மகற்கு அமையும்
            யானே பெண்மை தட்ப நுண்ணிதின் தாங்கி
            கை வல் கம்மியன் கவின் பெறக் கழாஅ
            மண்ணாப் பசு முத்து ஏய்ப்ப குவி இணர்ப்
            புன்னை அரும்பிய புலவு நீர்ச் சேர்ப்பன்
            என்ன மகன்கொல் தோழி தன்வயின்
            ஆர்வம் உடையர் ஆகி
            மார்பு அணங்குறுநரை அறியாதோனே


            தலைமகன்சிறைப்புறமாக தலைவி
            தோழிக்கு உரைப்பாளாய்ச்சொல்லியது


            95 குறிஞ்சி - கோட்டம்பலவனார்


            கழை பாடு இரங்க பல் இயம் கறங்க
            ஆடு மகள் நடந்த கொடும் புரி நோன் கயிற்று
            அதவத் தீம் கனி அன்ன செம் முகத்
            துய்த் தலை மந்தி வன் பறழ் தூங்க
            கழைக் கண் இரும் பொறை ஏறி விசைத்து எழுந்து
            குறக் குறுமாக்கள் தாளம் கொட்டும் அக்
            குன்றகத்ததுவே குழு மிளைச் சீறூர்
            சீறூரோளே நாறு மயிர்க் கொடிச்சி
            கொடிச்சி கையகத்ததுவே பிறர்
            விடுத்தற்கு ஆகாது பிணித்த என் நெஞ்சே


            தலைமகன் பாங்கற்கு இவ்விடத்து
            இத்தன்மைத்து என உரைத்தது


            96 நெய்தல் - கோக்குளமுற்றனார்


            இதுவே நறு வீ ஞாழல் மா மலர்தாஅய்
            புன்னை ததைந்த வெண் மணல் ஒரு சிறை
            புதுவது புணர்ந்த பொழிலே உதுவே
            பொம்மற் படு திரை நம்மோடு ஆடி
            புறம் தாழ்பு இருளிய பிறங்குகுரல் ஐம்பால்
            துவரினர் அருளிய துறையே அதுவே
            கொடுங் கழி நிவந்த நெடுங் கால் நெய்தல்
            அம் பகை நெறித் தழை அணி பெறத் தைஇ
            தமியர் சென்ற கானல் என்று ஆங்கு
            உள்ளுதோறு உள்ளுதோறு உருகி
            பைஇப் பையப் பசந்தனை பசப்பே


            சிறைப்புறமாகத்தோழி தலைவிக்கு
            உரைப்பாளாய் வரைவு கடாயது


            97 முல்லை - மாறன் வழுதி


            அழுந்து படு விழுப் புண் வழும்பு வாய்புலரா
            எவ்வ நெஞ்சத்து எ·கு எறிந்தாங்கு
            பிரிவில புலம்பி நுவலும் குயிலினும்
            தேறு நீர் கெழீஇய யாறு நனி கொடிதே
            அதனினும் கொடியள் தானே மதனின்
            துய்த் தலை இதழ பைங் குருக்கத்தியடு
            பித்திகை விரவு மலர் கொள்ளீரோ என
            வண்டு சூழ் வட்டியள் திரிதரும்
            தண்டலை உழவர் தனி மட மகளே


            பருவம் கண்டு ஆற்றாளாய தலைவி தோழிக்கு உரைத்தது


            98 குறிஞ்சி - உக்கிரப் பெருவழுதி


            எய்ம் முள் அன்ன பரூஉ மயிர்எருத்தின்
            செய்ய்ம்ம் மேவல் சிறு கட் பன்றி
            ஓங்கு மலை வியன் புனம் படீஇயர் வீங்கு பொறி
            நூழை நுழையும் பொழுதில் தாழாது
            பாங்கர்ப் பக்கத்துப் பல்லி பட்டென
            மெல்லமெல்லப் பிறக்கே பெயர்ந்து தன்
            கல் அளைப் பள்ளி வதியும் நாடன்
            எந்தை ஓம்பும் கடியுடை வியல் நகர்த்
            துஞ்சாக் காவலர் இகழ் பதம் நோக்கி
            இரவின் வரூஉம் அதனினும் கொடிதே
            வைகலும் பொருந்தல் ஒல்லாக்
            கண்ணொடு வாரா என் நார் இல் நெஞ்சே


            இரவுக்குறி வந்து ஒழுகும்தலைவனைத்
            தோழி வரைவு கடாயது


            99 முல்லை - இளந்திரையனார்


            நீர் அற வறந்த நிரம்பா நீள்இடை
            துகில் விரித்தன்ன வெயில் அவிர் உருப்பின்
            அஞ்சுவரப் பனிக்கும் வெஞ் சுரம் இறந்தோர்
            தாம் வரத் தௌ த்த பருவம் காண்வர
            இதுவோ என்றிசின் மடந்தை மதி இன்று
            மறந்து கடல் முகந்த கமஞ் சூல் மா மழை
            பொறுத்தல்செல்லாது இறுத்த வண் பெயல்
            கார் என்று அயர்ந்த உள்ளமொடு தேர்வு இல
            பிடவமும் கொன்றையும் கோடலும்
            மடவ ஆகலின் மலர்ந்தன பலவே


            பருவம் கண்டு ஆற்றாளாய தலைவியைத்
            தோழி பருவம் அன்று என்று வற்புறுத்தியது


            100 மருதம் - பரணர்


            உள்ளுதொறும் நகுவேன் தோழி வள்உகிர்
            மாரிக் கொக்கின் கூரல் அன்ன
            குண்டு நீர் ஆம்பல் தண் துறை ஊரன்
            தேம் கமழ் ஐம்பால் பற்றி என் வயின்
            வான் கோல் எல் வளை வெளவிய பூசல்
            சினவிய முகத்து சினவாது சென்று நின்
            மனையோட்கு உரைப்பல் என்றலின் முனை ஊர்ப்
            பல் ஆ நெடு நிரை வில்லின் ஒய்யும்
            தேர் வண் மலையன் முந்தை பேர் இசைப்
            புலம் புரி வயிரியர் நலம் புரி முழவின்
            மண் ஆர் கண்ணின் அதிரும்
            நன்னர் ஆளன் நடுங்கு அஞர் நிலையே


            பரத்தை தலைவிக்குப்பாங்காயினார் கேட்ப
            விறலிக்கு உடம்படச்சொல்லியது


            101 நெய்தல் - வெள்ளியந்தின்னனார்


            முற்றா மஞ்சட் பசும் புறம் கடுப்பச்
            சுற்றிய பிணர சூழ் கழி இறவின்
            கணம் கொள் குப்பை உணங்கு திறன் நோக்கி
            புன்னை அம் கொழு நிழல் முன் உய்த்துப் பரப்பும்
            துறை நணி இருந்த பாக்கம் உம் உறை நனி
            இனிதுமன் அளிதோ தானே துனி தீர்ந்து
            அகன்ற அல்குல் ஐது அமை நுசுப்பின்
            மீன் எறி பரதவர் மட மகள்
            மான் அமர் நோக்கம் காணா ஊங்கே


            பின்னின்ற தலைமகன் தோழி கேட்பச் சொல்லியது


            102 குறிஞ்சி - செம்பியனார்


            கொடுங் குரற் குறைத்த செவ் வாய்ப்பைங் கிளி
            அஞ்சல் ஓம்பி ஆர் பதம் கொண்டு
            நின் குறை முடித்த பின்றை என் குறை
            செய்தல்வேண்டுமால் கை தொழுது இரப்பல்
            பல் கோட் பலவின் சாரல் அவர் நாட்டு
            நின் கிளை மருங்கின் சேறிஆயின்
            அம் மலை கிழவோற்கு உரைமதி இம் மலைக்
            கானக் குறவர் மட மகள்
            ஏனல் காவல் ஆயினள் எனவே


            காமம் மிக்க கழிபடர்கிளவி


            103 பாலை - மருதன் இள நாகனார்


            ஒன்று தெரிந்து உரைத்திசின் நெஞ்சே புன் கால்
            சிறியிலை வேம்பின் பெரிய கொன்று
            கடாஅம் செருக்கிய கடுஞ் சின முன்பின்
            களிறு நின்று இறந்த நீர் அல் ஈரத்து
            பால் அவி தோல் முலை அகடு நிலம் சேர்த்திப்
            பசி அட முடங்கிய பைங் கட் செந்நாய்
            மாயா வேட்டம் போகிய கணவன்
            பொய்யா மரபின் பிணவு நினைந்து இரங்கும்
            விருந்தின் வெங் காட்டு வருந்துதும் யாமே
            ஆள்வினைக்கு அகல்வாம் எனினும்
            மீள்வாம் எனினும் நீ துணிந்ததுவே


            பொருள்வயிற்பிரிந்த தலைவன் இடைச்சுரத்து
            ஆற்றாதாகிய நெஞ்சினைக்கழறியது


            104 குறிஞ்சி - பேரி சாத்தனார்


            பூம் பொறி உழுவைப் பேழ் வாய்ஏற்றை
            தேம் கமழ் சிலம்பின் களிற்றொடு பொரினே
            துறுகல் மீமிசை உறுகண் அஞ்சாக்
            குறக் குறுமாக்கள் புகற்சியின் எறிந்த
            தொண்டகச் சிறு பறைப் பாணி அயலது
            பைந் தாள் செந்தினைப் படு கிளி ஓப்பும்
            ஆர் கலி வெற்பன் மார்பு நயந்து உறையும்
            யானே அன்றியும் உளர்கொல் பானாள்
            பாம்புடை விடர ஓங்கு மலை மிளிர
            உருமு சிவந்து எறியும் பொழுதொடு பெரு நீர்
            போக்கு அற விலங்கிய சாரல்
            நோக்கு அருஞ் சிறு நெறி நினையுமோரே


            தலைவி ஆறுபார்த்து உற்ற அச்சத்தால் சொல்லியது


            105 பாலை - முடத்திருமாறன்


            முளி கொடி வலந்த முள் அரை இலவத்து
            ஒளிர் சினை அதிர வீசி விளிபட
            வெவ் வளி வழங்கும் வேய் பயில் மருங்கில்
            கடு நடை யானை கன்றொடு வருந்த
            நெடு நீர் அற்ற நிழல் இல் ஆங்கண்
            அருஞ் சுரக் கவலைய என்னாய் நெடுஞ் சேண்
            பட்டனை வாழிய நெஞ்சே குட்டுவன்
            குட வரைச் சுனைய மா இதழ்க் குவளை
            வண்டு படு வான் போது கமழும்
            அம் சில் ஓதி அரும் படர் உறவே


            இடைச் சுரத்து மீளலுற்ற
            நெஞ்சினைத் தலைமகன் கழறியது


            106 நெய்தல் - தொண்டைமான் இளந்திரையன்


            அறிதலும் அறிதியோ பாக பெருங்கடல்
            எறி திரை கொழீஇய எக்கர் வெறி கொள
            ஆடு வரி அலவன் ஓடுவயின் ஆற்றாது
            அசைஇ உள் ஒழிந்த வசை தீர் குறுமகட்கு
            உயவினென் சென்று யான் உள் நோய் உரைப்ப
            மறுமொழி பெயர்த்தல் ஆற்றாள் நறு மலர்
            ஞாழல் அம் சினைத் தாழ்இணர் கொழுதி
            முறி திமிர்ந்து உதிர்த்த கையள்
            அறிவு அஞர் உறுவி ஆய் மட நிலையே


            பருவ வரவின்கண் பண்டு நிகழ்ந்ததோர் குறிப்பு
            உணர்ந்த தலைவன் அதனைக் கண்டு தாங்ககில்லானாய்
            மீள்கின்றான் தேர்ப்பாகற்குச்சொல்லியது


            107 பாலை - (?)


            உள்ளுதொறும் நகுவேன் தோழி வள்உகிர்ப்
            பிடி பிளந்திட்ட நார் இல் வெண் கோட்டுக்
            கொடிறு போல் காய வால் இணர்ப் பாலை
            செல் வளி தூக்கலின் இலை தீர் நெற்றம்
            கல் இழி அருவியின் ஒல்லென ஒலிக்கும்
            புல் இலை ஓமைய புலி வழங்கு அத்தம்
            சென்ற காதலர்வழி வழிப்பட்ட
            நெஞ்சே நல்வினைப்பாற்றே ஈண்டு ஒழிந்து
            ஆனாக் கௌவை மலைந்த
            யானே தோழி நோய்ப்பாலேனே


            பிரிவிடை மெலிந்த தலைவி தோழிக்குச் சொல்லியது


            108 குறிஞ்சி


            மலை அயற் கலித்த மை ஆர் ஏனல்
            துணையின் தீர்ந்த கடுங்கண் யானை
            அணையக் கண்ட அம் குடிக் குறவர்
            கணையர் கிணையர் கை புனை கவணர்
            விளியர் புறக்குடி ஆர்க்கும் நாட
            பழகிய பகையும் பிரிவு இன்னாதே
            முகை ஏர் இலங்கு எயிற்று இன் நகை மடந்தை
            சுடர் புரை திரு நுதல் பசப்ப
            தொடர்பு யாங்கு விட்டனை நோகோ யானே


            வரையாது நெடுங் காலம்வந்து ஒழுகலாற்றாளாய தோழி
            தலைமகளது ஆற்றாமை கூறி வரைவு கடாயது


            109 பாலை - மீளிப் பெரும்பதுமனார்


            ஒன்றுதும் என்ற தொன்று படு நட்பின்
            காதலர் அகன்றென கலங்கிப் பேதுற்று
            அன்னவோ இந் நன்னுதல் நிலை என
            வினவல் ஆனாப் புனையிழை கேள் இனி
            உரைக்கல் ஆகா எவ்வம் இம்மென
            இரைக்கும் வாடை இருள் கூர் பொழுதில்
            துளியுடைத் தொழுவின் துணிதல் அற்றத்து
            உச்சிக் கட்டிய கூழை ஆவின்
            நிலை என ஒருவேன் ஆகி
            உலமர கழியும் இப் பகல் மடி பொழுதே


            பிரிவிடை ஆற்றாளாய தலைமகளது நிலைகண்ட
            தோழிக்குத் தலைமகள் சொல்லியது


            110 பாலை - போதனார்


            பிரசம் கலந்த வெண் சுவைத் தீம்பால்
            விரி கதிர்ப் பொற்கலத்து ஒரு கை ஏந்தி
            புடைப்பின் சுற்றும் பூந் தலைச் சிறு கோல்
            உண் என்று ஓக்குபு பிழைப்ப தெண் நீர்
            முத்து அரிப் பொற்சிலம்பு ஒலிப்பத் தத்துற்று
            அரி நரைக் கூந்தற் செம் முது செவிலியர்
            பரி மெலிந்து ஒழிய பந்தர் ஓடி
            ஏவல் மறுக்கும் சிறு விளையாட்டி
            அறிவும் ஒழுக்கமும் யாண்டு உணர்ந்தனள்கொல்
            கொண்ட கொழுநன் குடி வறன் உற்றென
            கொடுத்த தந்தை கொழுஞ் சோறு உள்ளாள்
            ஒழுகு நீர் நுணங்கு அறல் போல
            பொழுது மறுத்து உண்ணும் சிறு மதுகையளே


            மனைமருட்சி மகள்நிலை உரைத்ததூஉம் ஆம்


            111 நெய்தல் - (?)


            அத்த இருப்பைப் பூவின் அன்ன
            துய்த் தலை இறவொடு தொகை மீன் பெறீஇயர்
            வரி வலைப் பரதவர் கரு வினைச் சிறாஅர்
            மரல் மேற்கொண்டு மான் கணம் தகைமார்
            வெந் திறல் இளையவர் வேட்டு எழுந்தாங்கு
            திமில் மேற்கொண்டு திரைச் சுரம் நீந்தி
            வாள் வாய்ச் சுறவொடு வய மீன் கெண்டி
            நிணம் பெய் தோணியர் இகு மணல் இழிதரும்
            பெருங் கழிப் பாக்கம் கல்லென
            வருமே தோழி கொண்கன் தேரே


            விரிச்சி பெற்றுப்புகன்ற தோழி தலைவிக்கு உரைத்தது


            112 குறிஞ்சி - பெருங்குன்றூர் கிழார்


            விருந்து எவன்செய்கோ தோழி சாரல்
            அரும்பு அற மலர்ந்த கருங் கால் வேங்கைச்
            சுரும்பு இமிர் அடுக்கம் புலம்பக் களிறு அட்டு
            உரும்பு இல் உள்ளத்து அரிமா வழங்கும்
            பெருங் கல் நாடன் வரவு அறிந்து விரும்பி
            மாக் கடல் முகந்து மணி நிறத்து அருவித்
            தாழ் நீர் நனந் தலை அழுந்து படப் பாஅய்
            மலை இமைப்பது போல் மின்னி
            சிலை வல் ஏற்றொடு செறிந்த இம் மழைக்கே


            பருவ வரவின்கண்ஆற்றாளாய
            தலைவியைத் தோழி வற்புறுத்தியது


            113 பாலை - இளங்கீரனார்


            உழை அணந்து உண்ட இறை வாங்கு உயர்சினைப்
            புல் அரை இரத்திப் பொதிப் புறப் பசுங் காய்
            கல் சேர் சிறு நெறி மல்கத் தாஅம்
            பெருங் காடு இறந்தும் எய்த வந்தனவால்
            அருஞ் செயல் பொருட் பிணி முன்னி யாமே
            சேறும் மடந்தை என்றலின் தான் தன்
            நெய்தல் உண்கண் பைதல் கூர
            பின் இருங் கூந்தலின் மறையினள் பெரிது அழிந்து
            உதியன் மண்டிய ஒலி தலை ஞாட்பின்
            இம்மென் பெருங் களத்து இயவர் ஊதும்
            ஆம்பல்அம் குழலின் ஏங்கி
            கலங்கு அஞர் உறுவோள் புலம்பு கொள் நோக்கே


            இடைச் சுரத்து ஆற்றானாய தலைவன் சொல்லியது


            114 குறிஞ்சி - தொல்கபிலர்


            வெண் கோடு கொண்டு வியல் அறை வைப்பவும்
            பச்சூன் கெண்டி வள் உகிர் முணக்கவும்
            மறுகுதொறு புலாவும் சிறுகுடி அரவம்
            வைகிக் கேட்டுப் பையாந்திசினே
            அளிதோ தானே தோழி அல்கல்
            வந்தோன்மன்ற குன்ற நாடன்
            துளி பெயல் பொறித்த புள்ளித் தொல் கரை
            பொரு திரை நிவப்பின் வரும் யாறு அஞ்சுவல்
            ஈர்ங் குரல் உருமின் ஆர் கலி நல் ஏறு
            பாம்பு கவின் அழிக்கும் ஓங்கு வரை பொத்தி
            மையல் மடப் பிடி இனைய
            கை ஊன்றுபு இழிதரு களிறு எறிந்தன்றே


            ஆறு பார்த்து உற்ற அச்சத்தால் தோழி தலைவிக்கு
            உரைப்பாளாய் சிறைப்புறமாகச் சொல்லியது


            115 முல்லை - (?)


            மலர்ந்த பொய்கைப் பூக் குற்று அழுங்க
            அயர்ந்த ஆயம் கண் இனிது படீஇயர்
            அன்னையும் சிறிது தணிந்து உயிரினள் இன் நீர்த்
            தடங் கடல் வாயில் உண்டு சில் நீர் என
            மயில் அடி இலைய மாக் குரல் நொச்சி
            மனை நடு மௌவலொடு ஊழ் முகை அவிழ
            கார் எதிர்ந்தன்றால் காலை காதலர்
            தவச் சேய் நாட்டர்ஆயினும் மிகப் பேர்
            அன்பினர் வாழி தோழி நன் புகழ்
            உலப்பு இன்று பெறினும் தவிரலர்
            கேட்டிசின் அல்லெனோ விசும்பின் தகவே


            பிரிவிடை ஆற்றாளாய தலைமகளைத் தோழி
            பருவம் காட்டி வற்புறுத்தியது


            116 குறிஞ்சி - கந்தரத்தனார்


            தீமை கண்டோர் திறத்தும்பெரியோர்
            தாம் அறிந்து உணர்க என்பமாதோ
            வழுவப் பிண்டம் நாப்பண் ஏமுற்று
            இரு வெதிர் ஈன்ற வேல் தலைக் கொழு முளை
            சூல் முதிர் மடப் பிடி நாள் மேயல் ஆரும்
            மலை கெழு நாடன் கேண்மை பலவின்
            மாச் சினை துறந்த கோள் முதிர் பெரும் பழம்
            விடர் அளை வீழ்ந்து உக்காஅங்கு தொடர்பு அறச்
            சேணும் சென்று உக்கன்றே அறியாது
            ஏ கல் அடுக்கத்து இருள் முகை இருந்த
            குறிஞ்சி நல் ஊர்ப் பெண்டிர்
            இன்னும் ஓவார் என் திறத்து அலரே


            வரைவு நீட்டிப்ப ஆற்றாளாய தலைவி தோழிக்கு
            வன்புறை எதிரழிந்து சொல்லியது


            117 நெய்தல் - குன்றியனார்


            பெருங் கடல் முழங்க கானல் மலர
            இருங் கழி ஓதம் இல் இறந்து மலிர
            வள் இதழ் நெய்தல் கூம்ப புள் உடன்
            கமழ் பூம் பொதும்பர்க் கட்சி சேர
            செல் சுடர் மழுங்கச் சிவந்து வாங்கு மண்டிலம்
            கல் சேர்பு நண்ணிப் படர் அடைபு நடுங்க
            புலம்பொடு வந்த புன்கண் மாலை
            அன்னர் உன்னார் கழியின் பல் நாள்
            வாழலென் வாழி தோழி என்கண்
            பிணி பிறிதாகக் கூறுவர்
            பழி பிறிதாகல் பண்புமார் அன்றே


            வரைவு நீட ஆற்றாளாய தலைவி வன்புறை
            எதிரழிந்து சொல்லியது சிறைப்புறமும்ஆம்


            118 பாலை - பாலை பாடிய பெருங்கடுங்கோ


            அடைகரை மாஅத்து அலங்கு சினை பொலியத்
            தளிர் கவின் எய்திய தண் நறும் பொதும்பில்
            சேவலொடு கெழீஇய செங் கண் இருங் குயில்
            புகன்று எதிர் ஆலும் பூ மலி காலையும்
            அகன்றோர்மன்ற நம் மறந்திசினோர் என
            இணர் உறுபு உடைவதன்தலையும் புணர்வினை
            ஓவ மாக்கள் ஒள் அரக்கு ஊட்டிய
            துகிலிகை அன்ன துய்த் தலைப் பாதிரி
            வால் இதழ் அலரி வண்டு பட ஏந்தி
            புது மலர் தெருவுதொறு நுவலும்
            நொதுமலாட்டிக்கு நோம் என் நெஞ்சே


            பருவம் கண்டு ஆற்றாளாய தலைவி சொல்லியது


            119 குறிஞ்சி - பெருங்குன்றூர்கிழார்


            தினை உண் கேழல் இரிய புனவன்
            சிறு பொறி மாட்டிய பெருங் கல் அடாஅர்
            ஒண் கேழ் வயப் புலி படூஉம் நாடன்
            ஆர் தர வந்தனன் ஆயினும் படப்பை
            இன் முசுப் பெருங் கலை நன் மேயல் ஆரும்
            பல் மலர்க் கான் யாற்று உம்பர் கருங் கலை
            கடும்பு ஆட்டு வருடையடு தாவன உகளும்
            பெரு வரை நீழல் வருகுவன் குளவியடு
            கூதளம் ததைந்த கண்ணியன் யாவதும்
            முயங்கல் பெறுகுவன் அல்லன்
            புலவி கொளீஇயர் தன் மலையினும் பெரிதே


            சிறைப்புறமாகத்தோழி செறிப்பு அறிவுறீஇயது


            120 மருதம் - மாங்குடி கிழார்


            தட மருப்பு எருமை மட நடைக் குழவி
            தூண் தொறும் யாத்த காண்தகு நல் இல்
            கொடுங் குழை பெய்த செழுஞ் செய் பேதை
            சிறு தாழ் செறித்த மெல் விரல் சேப்ப
            வாளை ஈர்ந் தடி வல்லிதின் வகைஇ
            புகை உண்டு அமர்த்த கண்ணள் தகை பெறப்
            பிறை நுதல் பொறித்த சிறு நுண் பல் வியர்
            அம் துகில் தலையில் துடையினள் நப் புலந்து
            அட்டிலோளே அம் மா அரிவை
            எமக்கே வருகதில் விருந்தே சிவப்பாள் அன்று
            சிறு முள் எயிறு தோன்ற
            முறுவல் கொண்ட முகம் காண்கம்மே


            விருந்து வாயிலாகப்புக்க தலைவன் சொல்லியது


            121 முல்லை - ஒரு சிறைப்பெரியனார்


            விதையர் கொன்ற முதையல் பூழி
            இடு முறை நிரப்பிய ஈர் இலை வரகின்
            கவைக் கதிர் கறித்த காமர் மடப் பிணை
            அரலை அம் காட்டு இரலையடு வதியும்
            புறவிற்று அம்ம நீ நயந்தோள் ஊரே
            எல்லி விட்டன்று வேந்து எனச் சொல்லுபு
            பரியல் வாழ்க நின் கண்ணி காண் வர
            விரி உளைப் பொலிந்த வீங்கு செலல் கலி மா
            வண் பரி தயங்க எழீஇ தண் பெயற்
            கான் யாற்று இகுமணற் கரை பிறக்கு ஒழிய
            எல் விருந்து அயரும் மனைவி
            மெல் இறைப் பணைத் தோள் துயில் அமர்வோயே


            வினை முற்றி மறுத்தரும் தலைமகற்குத்
            தேர்ப்பாகன் சொல்லியது


            122 குறிஞ்சி - செங்கண்ணனார்


            இருங் கல் அடுக்கத்து என்னையர் உழுத
            கருங் கால் செந்தினை கடியுமுண்டென
            கல்லக வரைப்பில் கான் கெழு சிறுகுடி
            மெல் அவல் மருங்கின் மௌவலும் அரும்பின
            நரை உரும் உரறும் நாம நள் இருள்
            வரையக நாடன் வரூஉம் என்பது
            உண்டுகொல் அன்றுகொல் யாதுகொல் மற்று என
            நின்று மதி வல் உள்ளமொடு மறைந்தவை ஆடி
            அன்னையும் அமரா முகத்தினள் நின்னொடு
            நீயே சூழ்தல் வேண்டும்
            பூ வேய் கண்ணி அது பொருந்துமாறே


            சிறைப்புறமாகத்தோழி தலைவிக்கு
            உரைப்பாளாய்த் தலைவன் கேட்பச் சொல்லியது


            123 நெய்தல் - காஞ்சிப் புலவனார்


            உரையாய் வாழி தோழி இருங் கழி
            இரை ஆர் குருகின் நிரை பறைத் தொழுதி
            வாங்கு மடற் குடம்பை தூங்கு இருள் துவன்றும்
            பெண்ணை ஓங்கிய வெண் மணற் படப்பை
            கானல் ஆயமொடு காலைக் குற்ற
            கள் கமழ் அலர தண் நறுங் காவி
            அம் பகை நெறித் தழை அணிபெறத் தைஇ
            வரி புனை சிற்றில் பரி சிறந்து ஓடி
            புலவுத் திரை உதைத்த கொடுந் தாட் கண்டல்
            சேர்ப்பு ஏர் ஈர் அளை அலவன் பார்க்கும்
            சிறு விளையாடலும் அழுங்கி
            நினைக்குறு பெருந் துயரம் ஆகிய நோயே


            தலைவன்சிறைப்புறத்தானாக தோழி
            தலைவிக்கு உரைப்பாளாய்ச்சொல்லியது


            124 நெய்தல் - மோசி கண்ணத்தனார்


            ஒன்று இல் காலை அன்றில் போலப்
            புலம்பு கொண்டு உறையும் புன்கண் வாழ்க்கை
            யானும் ஆற்றேன் அதுதானும் வந்தன்று
            நீங்கல் வாழியர் ஐய ஈங்கை
            முகை வீ அதிரல் மோட்டு மணல் எக்கர்
            நவ்வி நோன் குளம்பு அழுந்தென வெள்ளி
            உருக்குறு கொள்கலம் கடுப்ப விருப்புறத்
            தெண் நீர்க் குமிழி இழிதரும்
            தண்ணீர் ததைஇ நின்ற பொழுதே


            பிரிவு உணர்த்தப்பட்ட தோழி தலைவற்கு உரைத்தது


            125.குறிஞ்சி - (?)


            இரை தேர் எண்கின் பகு வாய் ஏற்றை
            கொடு வரிப் புற்றம் வாய்ப்ப வாங்கி
            நல் அரா நடுங்க உரறி கொல்லன்
            ஊது உலைக் குருகின் உள் உயிர்த்து அகழும்
            நடு நாள் வருதல் அஞ்சுதும் யாம் என
            வரைந்து வரல் இரக்குவம் ஆயின் நம் மலை
            நல் நாள் வதுவை கூடி நீடு இன்று
            நம்மொடு செல்வர்மன் தோழி மெல்ல
            வேங்கைக் கண்ணியர் எருது எறி களமர்
            நிலம் கண்டன்ன அகன் கண் பாசறை
            மென் தினை நெடும் போர் புரிமார்
            துஞ்சு களிறு எடுப்பும் தம் பெருங் கல் நாட்டே


            வரைவு நீட்டிப்ப ஆற்றாளாய தலைவியைத் தோழி வற்புறுத்தியது


            126 பாலை - (?)


            பைங் காய் நல் இடம் ஒரீஇய செங்காய்க்
            கருங் களி ஈந்தின் வெண் புறக் களரி
            இடு நீறு ஆடிய கடு நடை ஒருத்தல்
            ஆள் பெறல் நசைஇ நாள் சுரம் விலங்கி
            துனைதரும் வம்பலர்க் காணாது அச் சினம்
            பனைக் கான்று ஆறும் பாழ் நாட்டு அத்தம்
            இறந்து செய் பொருளும் இன்பம் தரும் எனின்
            இளமையின் சிறந்த வளமையும் இல்லை
            இளமை கழிந்த பின்றை வளமை
            காமம் தருதலும் இன்றே அதனால்
            நில்லாப் பொருட் பிணிச் சேறி
            வல்லே நெஞ்சம் வாய்க்க நின் வினையே


            பொருள் வலித்த நெஞ்சினைத் தலைவன்
            நெருங்கிச் செலவு அழுங்கியது


            127 நெய்தல் - சீத்தலைச் சாத்தனார்


            இருங் கழி துழைஇய ஈர்ம் புற நாரை
            இற எறி திவலையின் பனிக்கும் பாக்கத்து
            உவன் வரின் எவனோ பாண பேதை
            கொழு மீன் ஆர்கைச் செழு நகர் நிறைந்த
            கல்லாக் கதவர் தன் ஐயர் ஆகவும்
            வண்டல் ஆயமொடு பண்டு தான் ஆடிய
            ஈனாப் பாவை தலையிட்டு ஓரும்
            மெல்லம் புலம்பன் அன்றியும்
            செல்வாம் என்னும் கானலானே


            பாணற்குத் தோழி வாயில் மறுத்தது


            128 குறிஞ்சி - நற்சேந்தனார்


            பகல் எரி சுடரின் மேனி சாயவும்
            பாம்பு ஊர் மதியின் நுதல் ஒளி கரப்பவும்
            எனக்கு நீ உரையாயாயினை நினக்கு யான்
            உயிர் பகுத்தன்ன மாண்பினேன் ஆகலின்
            அது கண்டிசினால் யானே என்று நனி
            அழுதல் ஆன்றிசின் ஆயிழை ஒலி குரல்
            ஏனல் காவலினிடை உற்று ஒருவன்
            கண்ணியன் கழலன் தாரன் தண்ணெனச்
            சிறு புறம் கவையினனாக அதற்கொண்டு
            அ·தே நினைந்த நெஞ்சமொடு
            இ·து ஆகின்று யான் உற்ற நோயே
            குறை நேர்ந்த தோழி தலைவி குறை நயப்பக் கூறியது


            தோழிக்குத் தலைவி அறத்தொடு நின்றதூஉம் ஆம்


            129 குறிஞ்சி - ஒளவையார்


            பெரு நகை கேளாய் தோழி காதலர்
            ஒரு நாள் கழியினும் உயிர் வேறுபடூஉம்
            பொம்மல் ஓதி நம் இவண் ஒழியச்
            செல்ப என்ப தாமே சென்று
            தம் வினை முற்றி வரூஉம் வரை நம் மனை
            வாழ்தும் என்ப நாமே அதன்தலை
            கேழ் கிளர் உத்தி அரவுத் தலை பனிப்ப
            படு மழை உருமின் உரற்று குரல்
            நடு நாள் யாமத்தும் தமியம் கேட்டே


            பிரிவு உணர்த்தப்பட்ட தோழி தலைமகளை முகம் புக்கது


            130 நெய்தல் - நெய்தல் தத்தனார்


            வடு இன்று நிறைந்த மான் தேர்த்தெண் கண்
            மடிவாய்த் தண்ணுமை நடுவண் ஆர்ப்ப
            கோலின் எறிந்து காலைத் தோன்றிய
            செந் நீர்ப் பொது வினைச் செம்மல் மூதூர்த்
            தமது செய் வாழ்க்கையின் இனியது உண்டோ
            எனை விருப்புடையர் ஆயினும் நினைவிலர்
            நேர்ந்த நெஞ்சும் நெகிழ்ந்த தோளும்
            வாடிய வரியும் நோக்கி நீடாது
            எவன் செய்தனள் இப் பேர் அஞர் உறுவி என்று
            ஒரு நாள் கூறின்றுமிலரே விரிநீர்
            வையக வரையளவு இறந்த
            எவ்வ நோய் பிறிது உயவுத் துணை இன்றே


            பிரிவிடை மெலிந்த தலைவி வன்புறை எதிரழிந்து சொல்லியது


            131 நெய்தல் - உலோச்சனார்


            ஆடிய தொழிலும் அல்கிய பொழிலும்
            உள்ளல் ஆகா உயவு நெஞ்சமொடு
            ஊடலும் உடையமோ உயர் மணற் சேர்ப்ப
            திரை முதிர் அரைய தடந் தாள் தாழைச்
            சுறவு மருப்பு அன்ன முட் தோடு ஒசிய
            இறவு ஆர் இனக் குருகு இறைகொள இருக்கும்
            நறவு மகிழ் இருக்கை நல் தேர்ப் பெரியன்
            கள் கமழ் பொறையாறு அன்ன என்
            நல் தோள் நெகிழ மறத்தல் நுமக்கே


            மணமனையில் பிற்றை ஞான்று புக்க தோழியைத்
            தலைவன் வேறுபடாமை ஆற்றுவித்தாய் பெரியை
            காண் என்றாற்குத் தோழி சொல்லியது


            132 நெய்தல் - (?)


            பேர் ஊர் துஞ்சும் யாரும் இல்லை
            திருந்து வாய்ச் சுறவம் நீர் கான்று ஒய்யெனப்
            பெருந் தெரு உதிர்தரு பெயலுறு தண் வளி
            போர் அமை கதவப் புரை தொறும் தூவ
            கூர் எயிற்று எகினம் நடுங்கும் நல் நகர்ப்
            பயில்படை நிவந்த பல் பூஞ் சேக்கை
            அயலும் மாண் சிறையதுவே அதன்தலை
            காப்புடை வாயில் போற்று ஓ என்னும்
            யாமம் கொள்பவர் நெடு நா ஒண் மணி
            ஒன்று எறி பாணியின் இரட்டும்
            இன்றுகொல் அளியேன் பொன்றும் நாளே


            காப்பு மிகுதிக்கண்ஆற்றாளாகிய
            தலைவிக்குத் தோழி சொல்லியது


            133 குறிஞ்சி - நற்றமனார்


            தோளே தொடி கொட்பு ஆனா கண்ணே
            வாள் ஈர் வடியின் வடிவு இழந்தனவே
            நுதலும் பசலை பாயின்று திதலைச்
            சில் பொறி அணிந்த பல் காழ் அல்குல்
            மணி ஏர் ஐம்பால் மாயோட்கு என்று
            வெவ் வாய்ப் பெண்டிர் கவ்வை தூற்ற
            நாம் உறு துயரம் செய்யலர் என்னும்
            காமுறு தோழி காதல்அம் கிளவி
            இரும்பு செய் கொல்லன் வெவ் உலைத் தௌ த்த
            தோய் மடற் சில் நீர் போல
            நோய் மலி நெஞ்சிற்கு ஏமம் ஆம் சிறிதே


            வரைவிடை வைத்துப்பிரிவு ஆற்றாளாய
            தலைவி வற்புறுத்தும் தோழிக்குச்சொல்லியது


            134 குறிஞ்சி - (?)


            இனிதின் இனிது தலைப்படும் என்பது
            இதுகொல் வாழி தோழி காதலர்
            வரு குறி செய்த வரையகச் சிறு தினைச்
            செவ் வாய்ப் பாசினம் கடீஇயர் கொடிச்சி
            அவ் வாய்த் தட்டையடு அவணை ஆக என
            ஏயள்மன் யாயும் நுந்தை வாழியர்
            அம் மா மேனி நிரை தொடிக் குறுமகள்
            செல்லாயோ நின் முள் எயிறு உண்கு என
            மெல்லிய இனிய கூறலின் யான் அ·து
            ஒல்லேன் போல உரையாடுவலே


            இற்செறிப்பார் என ஆற்றாளாய தலைவியை
            அ·து இலர் என்பது பட தோழி சொல்லியது


            135 நெய்தல் - கதப்பிள்ளையார்


            தூங்கல் ஓலை ஓங்கு மடற் பெண்ணை
            மா அரை புதைத்த மணல் மலி முன்றில்
            வரையாத் தாரம் வரு விருந்து அயரும்
            தண் குடி வாழ்நர் அம் குடிச் சீறூர்
            இனிது மன்றம்ம தானே பனி படு
            பல் சுரம் உழந்த நல்கூர் பரிய
            முழங்கு திரைப் புது மணல் அழுந்தக் கொட்கும்
            வால் உளைப் பொலிந்த புரவித்
            தேரோர் நம்மொடு நகாஅ ஊங்கே


            வரைவு நீட்டிப்ப அலர்ஆம் எனக் கவன்ற
            தோழி சிறைப்புறமாகச்சொல்லியது


            136 குறிஞ்சி - நற்றங் கொற்றனார்


            திருந்து கோல் எல் வளை வேண்டி யான் அழவும்
            அரும் பிணி உறுநர்க்கு வேட்டது கொடாஅது
            மருந்து ஆய்ந்து கொடுத்த அறவோன் போல
            என்னை வாழிய பலவே பன்னிய
            மலை கெழு நாடனொடு நம்மிடைச் சிறிய
            தலைப்பிரிவு உண்மை அறிவான் போல
            நீப்ப நீங்காது வரின் வரை அமைந்து
            தோள் பழி மறைக்கும் உதவிப்
            போக்கு இல் பொலந் தொடி செறீஇயோனே


            சிறைப்புறமாகத்தலைவி தோழிக்கு உரைத்தது


            137 பாலை - பெருங்கண்ணனார்


            தண்ணிய கமழும் தாழ் இருங் கூந்தல்
            தட மென் பணைத் தோள் மட நல்லோள்வயின்
            பிரியச் சூழ்ந்தனை ஆயின் அரியது ஒன்று
            எய்தினை வாழிய நெஞ்சே செவ் வரை
            அருவி ஆன்ற நீர் இல் நீள் இடை
            கயந் தலை மடப் பிடி உயங்கு பசி களைஇயர்
            பெருங் களிறு தொலைத்த முடத் தாள் ஓமை
            அருஞ் சுரம் செல்வோர்க்கு அல்குநிழல் ஆகும்
            குன்ற வைப்பின் கானம்
            சென்று சேண் அகறல் வல்லிய நீயே


            தலைவன் செலவு அழுங்கியது


            138 நெய்தல் - அம்மூவனார்


            உவர் விளை உப்பின் குன்று போல்குப்பை
            மலை உய்த்துப் பகரும் நிலையா வாழ்க்கை
            கணம் கொள் உமணர் உயங்குவயின் ஒழித்த
            பண் அழி பழம் பார் வெண் குருகு ஈனும்
            தண்ணம் துறைவன் முன் நாள் நம்மொடு
            பாசடைக் கலித்த கணைக் கால் நெய்தல்
            பூவுடன் நெறிதரு தொடலை தைஇ
            கண் அறிவுடைமை அல்லது நுண் வினை
            இழை அணி அல்குல் விழவு ஆடு மகளிர்
            முழங்கு திரை இன் சீர் தூங்கும்
            அழுங்கல் மூதூர் அறிந்தன்றோ இன்றே


            அலர் ஆயிற்று என ஆற்றாளாய தலைமகட்குத்
            தலைவன் சிறைப்புறமாகத் தோழி சொல்லியது


            139 முல்லை - பெருங்கௌசிகனார்


            உலகிற்கு ஆணியாகப் பலர் தொழ
            பல வயின் நிலைஇய குன்றின் கோடுதோறு
            ஏயினை உரைஇயரோ பெருங் கலி எழிலி
            படுமலை நின்ற நல் யாழ் வடி நரம்பு
            எழீஇயன்ன உறையினை முழவின்
            மண் ஆர் கண்ணின் இம்மென இமிரும்
            வணர்ந்து ஒலி கூந்தல் மாஅயோளடு
            புணர்ந்து இனிது நுகர்ந்த சாரல் நல் ஊர்
            விரவு மலர் உதிர வீசி
            இரவுப் பெயல் பொழிந்த உதவியோயே


            தலைவன் வினைமுற்றி வந்து பள்ளி
            இடத்தானாக பெய்த மழையை வாழ்த்தியது


            140 குறிஞ்சி - பூதங்கண்ணனார்


            கொண்டல் மா மழை குடக்கு ஏர்பு குழைத்த
            சிறு கோல் இணர பெருந் தண் சாந்தம்
            வகை சேர் ஐம்பால் தகை பெற வாரி
            புலர்விடத்து உதிர்த்த துகள் படு கூழைப்
            பெருங் கண் ஆயம் உவப்ப தந்தை
            நெடுந் தேர் வழங்கும் நிலவு மணல் முற்றத்து
            பந்தொடு பெயரும் பரிவிலாட்டி
            அருளினும் அருளாள் ஆயினும் பெரிது அழிந்து
            பின்னிலை முனியல்மா நெஞ்சே என்னதூஉம்
            அருந் துயர் அவலம் தீர்க்கும்
            மருந்து பிறிது இல்லை யான் உற்ற நோய்க்கே


            குறை மறுக்கப்பட்ட தலைவன் தன் நெஞ்சினை நெருங்கியது


            141 பாலை - சல்லியங்குமரனார்


            இருஞ் சேறு ஆடிய கொடுங் கவுள் கய வாய்
            மாரி யானையின் மருங்குல் தீண்டி
            பொரி அரை ஞெமிர்ந்த புழற் காய்க் கொன்றை
            நீடிய சடையோடு ஆடா மேனிக்
            குன்று உறை தவசியர் போல பல உடன்
            என்றூழ் நீள் இடைப் பொற்பத் தோன்றும்
            அருஞ் சுரம் எளியமன் நினக்கே பருந்து பட
            பாண்டிலொடு பொருத பல் பிணர்த் தடக் கை
            ஏந்து கோட்டு யானை இசை வெங் கிள்ளி
            வம்பு அணி உயர் கொடி அம்பர் சூழ்ந்த
            அரிசில் அம் தண் அறல் அன்ன இவள்
            விரி ஒலி கூந்தல் விட்டு அமைகலனே


            பொருள் கடைக்கூட்டிய நெஞ்சிற்குத்
            தலைவன் சொல்லிச் செலவு அழுங்கியது


            142 முல்லை - இடைக்காடனார்


            வான் இகுபு சொரிந்த வயங்கு பெயற்கடை நாள்
            பாணி கொண்ட பல் கால் மெல் உறி
            ஞெலி கோல் கலப் பை அதளடு சுருக்கி
            பறிப் புறத்து இட்ட பால் நொடை இடையன்
            நுண் பல் துவலை ஒரு திறம் நனைப்ப
            தண்டு கால் வைத்த ஒடுங்கு நிலை மடி விளி
            சிறு தலைத் தொழுதி ஏமார்த்து அல்கும்
            புறவினதுவே பொய்யா யாணர்
            அல்லில் ஆயினும் விருந்து வரின் உவக்கும்
            முல்லை சான்ற கற்பின்
            மெல் இயற் குறுமகள் உறைவின் ஊரே


            வினை முற்றி மீளும்தலைமகன் தேர்ப்பாகற்குச் சொல்லியது


            143 பாலை - கண்ணகாரன் கொற்றனார்


            ஐதே கம்ம யானே ஒய்யென
            தரு மணல் ஞெமிரிய திரு நகர் முற்றத்து
            ஓரை ஆயமும் நொச்சியும் காண்தொறும்
            நீர் வார் கண்ணேன் கலுழும் என்னினும்
            கிள்ளையும் கிளை எனக் கூஉம் இளையோள்
            வழு இலள் அம்ம தானே குழீஇ
            அம்பல் மூதூர் அலர் வாய்ப் பெண்டிர்
            இன்னா இன் உரை கேட்ட சில் நாள்
            அறியேன் போல உயிரேன்
            நறிய நாறும் நின் கதுப்பு என்றேனே


            மனை மருட்சி


            144 குறிஞ்சி - கச்சிப்பேட்டுப் பெருந்தச்சனார்


            பெருங் களிறு உழுவை தாக்கலின் இரும் பிடி
            கருவி மா மழையின் அரவம் அஞ்சுபு
            போது ஏர் உண் கண் கலுழவும் ஏதில்
            பேதை நெஞ்சம் கவலை கவற்ற
            ஈங்கு ஆகின்றால் தோழி பகுவாய்ப்
            பிணவுப் புலி வழங்கும் அணங்கு அருங் கவலை
            அவிர் அறல் ஒழுகும் விரை செலல் கான் யாற்றுக்
            கரை அருங் குட்டம் தமியர் நீந்தி
            விரவு மலர் பொறித்த தோளர்
            இரவின் வருதல் அறியாதேற்கே


            ஆற்றது ஏதத்திற்குக்கவன்று
            சிறைப்புறமாகத் தலைவி சொல்லியது


            145 நெய்தல் - நம்பி குட்டுவன்


            இருங் கழி பொருத ஈர வெண் மணல்
            மாக் கொடி அடும்பின் மா இதழ் அலரி
            கூந்தல் மகளிர் கோதைக் கூட்டும்
            காமர் கொண்கன் நாம் வெங் கேண்மை
            ஐது ஏய்ந்தில்லா ஊங்கும் நம்மொடு
            புணர்ந்தனன் போல உணரக் கூறி
            தான் யாங்கு என்னும் அறன் இல் அன்னை
            யான் எழில் அறிதலும் உரியள் நீயும் நம்
            பராரைப் புன்னைச் சேரி மெல்ல
            நள்ளென் கங்குலும் வருமரோ
            அம்ம வாழி தோழி அவர் தேர் மணிக் குரலே


            இரவுக்குறி வந்து தலைமகன்
            சிறைப்புறத்தானாக தோழி வரைவுகடாயது


            146 குறிஞ்சி - கந்தரத்தனார்


            வில்லாப் பூவின் கண்ணி சூடி
            நல் ஏமுறுவல் என பல் ஊர் திரிதரு
            நெடு மாப் பெண்ணை மடல் மானோயே
            கடன் அறி மன்னர் குடை நிழற் போலப்
            பெருந் தண்ணென்ற மர நிழல் சிறிது இழிந்து
            இருந்தனை சென்மோ வழங்குக சுடர் என
            அருளிக் கூடும் ஆர்வ மாக்கள்
            நல்லேம் என்னும் கிளவி வல்லோன்
            எழுதி அன்ன காண் தகு வனப்பின்
            ஐயள் மாயோள் அணங்கிய
            மையல் நெஞ்சம் என் மொழிக் கொளினே


            பின்னின்ற தலைவன்முன்னிலைப் புறமொழியாக
            தோழி கேட்பச்சொல்லியது


            147 குறிஞ்சி - கொள்ளம்பக்கனார்


            யாங்கு ஆகுவமோ அணி நுதற் குறுமகள்
            தேம் படு சாரற் சிறு தினைப் பெருங் குரல்
            செவ் வாய்ப் பைங் கிளி கவர நீ மற்று
            எவ் வாய்ச் சென்றனை அவண் எனக் கூறி
            அன்னை ஆனாள் கழற முன் நின்று
            அருவி ஆர்க்கும் பெரு வரை நாடனை
            அறியலும் அறியேன் காண்டலும் இலனே
            வெதிர் புனை தட்டையேன் மலர் பூக் கொய்து
            சுனை பாய்ந்து ஆடிற்றும் இலன் என நினைவிலை
            பொய்யல் அந்தோ வாய்த்தனை அது கேட்டு
            தலை இறைஞ்சினளே அன்னை
            செலவு ஒழிந்தனையால் அளியை நீ புனத்தே


            சிறைப்புறமாகத்தோழி சொல்லியது


            148 பாலை - கள்ளம்பாளனார்


            வண்ணம் நோக்கியும் மென் மொழி கூறியும்
            நீ அவண் வருதல் ஆற்றாய் எனத் தாம்
            தொடங்கி ஆள்வினைப் பிரிந்தோர் இன்றே
            நெடுங் கயம் புரிந்த நீர் இல் நீள் இடை
            செங் கால் மராஅத்து அம் புடைப் பொருந்தி
            வாங்கு சிலை மறவர் வீங்கு நிலை அஞ்சாது
            கல் அளைச் செறிந்த வள் உகிர்ப் பிணவின்
            இன் புனிற்று இடும்பை தீர சினம் சிறந்து
            செங் கண் இரும் புலிக் கோள் வல் ஏற்றை
            உயர் மருப்பு ஒருத்தல் புகர் முகம் பாயும்
            அருஞ் சுரம் இறப்ப என்ப
            வருந்தேன் தோழி வாய்க்க அவர் செலவே


            பிரிவுணர்ந்து வேறுபட்ட தலைவியைத் தோழி வற்புறீஇயது


            149 நெய்தல் - உலோச்சனார்


            சிலரும் பலரும் கடைக்கண் நோக்கி
            மூக்கின் உச்சிச் சுட்டு விரல் சேர்த்தி
            மறுகில் பெண்டிர் அம்பல் தூற்ற
            சிறு கோல் வலந்தனள் அன்னை அலைப்ப
            அலந்தனென் வாழி தோழி கானல்
            புது மலர் தீண்டிய பூ நாறு குரூஉச் சுவல்
            கடு மான் பரிய கதழ் பரி கடைஇ
            நடு நாள் வரூஉம் இயல் தேர்க் கொண்கனொடு
            செலவு அயர்ந்திசினால் யானே
            அலர் சுமந்து ஒழிக இவ் அழுங்கல் ஊரே


            தோழி தலைவியை உடன்போக்கு வலித்தது
            சிறைப்புறமாகச் சொல்லியதூஉம் ஆம்


            150 மருதம் - கடுவன் இளமள்ளனார்


            நகை நன்கு உடையன் பாண நும் பெருமகன்
            மிளை வலி சிதையக் களிறு பல பரப்பி
            அரண் பல கடந்த முரண் கொள் தானை
            வழுதி வாழிய பல எனத் தொழுது ஈண்டு
            மன் எயில் உடையோர் போல அ·து யாம்
            என்னதும் பரியலோ இலம் எனத் தண் நடைக்
            கலி மா கடைஇ வந்து எம் சேரித்
            தாரும் கண்ணியும் காட்டி ஒருமைய
            நெஞ்சம் கொண்டமை விடுமோ அஞ்ச
            கண்ணுடைச் சிறு கோல் பற்றிக்
            கதம் பெரிது உடையள் யாய் அழுங்கலோ இலளே


            தலைநின்று ஒழுகப்படா நின்ற பரத்தை
            தலைவனை நெருங்கிப் பாணற்கு உரைத்தது


            151 குறிஞ்சி - இளநாகனார்


            நல் நுதல் பசப்பினும் பெருந் தோள் நெகிழினும்
            கொல் முரண் இரும் புலி அரும் புழைத் தாக்கிச்
            செம் மறுக் கொண்ட வெண் கோட்டு யானை
            கல் மிசை அருவியின் கழூஉஞ் சாரல்
            வாரற்கதில்ல தோழி கடுவன்
            முறி ஆர் பெருங் கிளை அறிதல் அஞ்சி
            கறி வளர் அடுக்கத்து களவினில் புணர்ந்த
            செம் முக மந்தி செய்குறி கருங் கால்
            பொன் இணர் வேங்கைப் பூஞ் சினைச் செலீஇயர்
            குண்டு நீர் நெடுஞ் சுனை நோக்கிக் கவிழ்ந்து தன்
            புன் தலைப் பாறு மயிர் திருத்தும்
            குன்ற நாடன் இரவினானே


            இரவுக்குறிச்சிறைப்புறமாகத் தோழி சொல்லியது


            152 நெய்தல் - ஆலம்பேரி சாத்தனார்


            மடலே காமம் தந்தது அலரே
            மிடை பூ எருக்கின் அலர் தந்தன்றே
            இலங்கு கதிர் மழுங்கி எல் விசும்பு படர
            புலம்பு தந்தன்றே புகன்று செய் மண்டிலம்
            எல்லாம் தந்ததன்தலையும் பையென
            வடந்தை துவலை தூவ குடம்பைப்
            பெடை புணர் அன்றில் உயங்கு குரல் அளைஇ
            கங்குலும் கையறவு தந்தன்று
            யாங்கு ஆகுவென்கொல் அளியென் யானே


            மடல் வலித்த தலைவன்முன்னிலைப்
            புறமொழியாக தோழி கேட்பச்சொல்லியது


            153 பாலை - தனிமகனார்


            குண கடல் முகந்து குடக்கு ஏர்பு இருளி
            மண் திணி ஞாலம் விளங்க கம்மியர்
            செம்பு சொரி பானையின் மின்னி எவ் வாயும்
            தன் தொழில் வாய்த்த இன் குரல் எழிலி
            தென்புல மருங்கில் சென்று அற்றாங்கு
            நெஞ்சம் அவர்வயின் சென்றென ஈண்டு ஒழிந்து
            உண்டல் அளித்து என் உடம்பே விறல் போர்
            வெஞ் சின வேந்தன் பகை அலைக் கலங்கி
            வாழ்வோர் போகிய பேர் ஊர்ப்
            பாழ் காத்திருந்த தனி மகன் போன்றே


            பிரிவிடை மெலிந்த தலைவி சொல்லியது


            154 குறிஞ்சி - நல்லாவூர் கிழார்


            கானமும் கம்மென்றன்றே வானமும்
            வரை கிழிப்பன்ன மை இருள் பரப்பி
            பல் குரல் எழிலி பாடு ஓவாதே
            மஞ்சு தவழ் இறும்பில் களிறு வலம் படுத்த
            வெஞ் சின உழுவைப் பேழ் வாய் ஏற்றை
            அஞ்சுதக உரறும் ஓசை கேளாது
            துஞ்சுதியோ இல தூவிலாட்டி
            பேர் அஞர் பொருத புகர் படு நெஞ்சம்
            நீர் அடு நெருப்பின் தணிய இன்று அவர்
            வாரார் ஆயினோ நன்றே சாரல்
            விலங்கு மலை ஆர் ஆறு உள்ளுதொறும்
            நிலம் பரந்து ஒழுகும் என் நிறை இல் நெஞ்சே


            இரவுக்குறித் தலைவன்சிறைப்புறமாக வரைவு கடாயது


            155 நெய்தல் - பராயனார்


            ஒள் இழை மகளிரொடு ஓரையும் ஆடாய்
            வள் இதழ் நெய்தற் தொடலையும் புனையாய்
            விரி பூங் கானல் ஒரு சிறை நின்றோய்
            யாரையோ நிற் தொழுதனெம் வினவுதும்
            கண்டோர் தண்டா நலத்தை தெண் திரைப்
            பெருங் கடல் பரப்பின் அமர்ந்து உறை அணங்கோ
            இருங் கழி மருங்கு நிலைபெற்றனையோ
            சொல் இனி மடந்தை என்றனென் அதன் எதிர்
            முள் எயிற்று முறுவல் திறந்தன
            பல் இதழ் உண்கணும் பரந்தவால் பனியே


            இரண்டாம் கூட்டத்துத்தலைவியை எதிர்ப்பட்டுத்
            தலைவன் சொல்லியது உணர்ப்பு வயின் வாரா
            ஊடற்கண் தலைவன் சொற்றதூஉம் ஆம்


            156 குறிஞ்சி - கண்ணங் கொற்றனார்


            நீயே அடி அறிந்து ஒதுங்கா ஆர் இருள் வந்து எம்
            கடியுடை வியல் நகர்க் காவல் நீவியும்
            பேர் அன்பினையே பெருங் கல் நாட
            யாமே நின்னும் நின் மலையும் பாடி பல் நாள்
            சிறு தினை காக்குவம் சேறும் அதனால்
            பகல் வந்தீமோ பல் படர் அகல
            எருவை நீடிய பெரு வரைச் சிறுகுடி
            அரியல் ஆர்ந்தவர் ஆயினும் பெரியர்
            பாடு இமிழ் விடர் முகை முழங்க
            ஆடு மழை இறுத்தது எம் கோடு உயர் குன்றே


            இரவுக்குறி மறுத்தது


            157 பாலை - இளவேட்டனார்


            இருங் கண் ஞாலத்து ஈண்டு தொழில் உதவிப்
            பெரும் பெயல் பொழிந்த வழி நாள் அமையத்து
            பல் பொறி அரவின் செல் புறம் கடுப்ப
            யாற்று அறல் நுணங்கிய நாட் பத வேனில்
            இணர் துதை மாஅத்த புணர் குயில் விளித்தொறும்
            நம்வயின் நினையும் நெஞ்சமொடு கைம்மிகக்
            கேட்டொறும் கலுழுமால் பெரிதே காட்ட
            குறும் பொறை அயல நெடுந் தாள் வேங்கை
            அம் பூந் தாது உக்கன்ன
            நுண் பல் தித்தி மாஅயோளே


            பொருள்வயிற் பிரிந்த தலைவன் பருவம்
            உணர்ந்த நெஞ்சிற்கு உரைத்தது


            158 குறிஞ்சி - வெள்ளைக்குடி நாகனார்


            அம்ம வாழி தோழி நம்வயின்
            யானோ காணேன் அதுதான் கரந்தே
            கல் அதர் மன்னும் கால் கொல்லும்மே
            கனை இருள் மன்னும் கண் கொல்லும்மே
            விடர் முகைச் செறிந்த வெஞ் சின இரும் புலி
            புகர் முக வேழம் புலம்பத் தாக்கி
            குருதி பருகிய கொழுங் கவுட் கய வாய்
            வேங்கை முதலொடு துடைக்கும்
            ஓங்கு மலை நாடன் வரூஉம் ஆறே


            ஆறு பார்த்து உற்ற அச்சத்தால் சிறைப்புறமாகச் சொல்லியது


            159 நெய்தல் - கண்ணம் புல்லனார்


            மணி துணிந்தன்ன மா இரும் பரப்பின்
            உரவுத் திரை கொழீஇய பூ மலி பெருந் துறை
            நிலவுக் குவித்தன்ன மோட்டு மணல் இடிகரை
            கோடு துணர்ந்தன்ன குருகு ஒழுக்கு எண்ணி
            எல்லை கழிப்பினம்ஆயின் மெல்ல
            வளி சீத்து வரித்த புன்னை முன்றில்
            கொழு மீன் ஆர்கைச் செழு நகர்ச் செலீஇய
            எழு எனின் அவளும் ஒல்லாள் யாமும்
            ஒழி என அல்லம் ஆயினம் யாமத்து
            உடைதிரை ஒலியின் துஞ்சும் மலி கடற்
            சில் குடிப் பாக்கம் கல்லென
            அல்குவதாக நீ அமர்ந்த தேரே


            தலைவியின் ஆற்றாமையும் உலகியலும் கூறி வரைவு கடாயது


            160 குறிஞ்சி - (?)


            நயனும் நண்பும் நாணு நன்கு உடைமையும்
            பயனும் பண்பும் பாடு அறிந்து ஒழுகலும்
            நும்மினும் அறிகுவென்மன்னே கம்மென
            எதிர்த்த தித்தி ஏர் இள வன முலை
            விதிர்த்து விட்டன்ன அந் நுண் சுணங்கின்
            ஐம் பால் வகுத்த கூந்தல் செம் பொறி
            திரு நுதல் பொலிந்த தேம் பாய் ஓதி
            முது நீர் இலஞ்சிப் பூத்த குவளை
            எதிர் மலர்ப் பிணையல் அன்ன இவள்
            அரி மதர் மழைக் கண் காணா ஊங்கே


            கழற்று எதிர்மறை


            161 முல்லை - (?)


            இறையும் அருந் தொழில் முடித்தென பொறைய
            கண் போல் நீலம் சுனைதொறும் மலர
            வீ ததர் வேங்கைய வியல் நெடும் புறவின்
            இம்மென் பறவை ஈண்டு கிளை இரிய
            நெடுந் தெரு அன்ன நேர் கொள் நெடு வழி
            இளையர் ஏகுவனர் பரிப்ப வளை எனக்
            காந்தள் வள் இதழ் கவிகுளம்பு அறுப்ப
            தோள் வலி யாப்ப ஈண்டு நம் வரவினைப்
            புள் அறிவுறீஇயினகொல்லோ தௌ ளிதின்
            காதல் கெழுமிய நலத்தள் ஏதில்
            புதல்வற் காட்டிப் பொய்க்கும்
            திதலை அல்குல் தேம் மொழியாட்கே


            வினை முற்றிப் பெயரும்தலைவன்
            தேர்ப்பாகன் கேட்ப சொல்லியது


            162 பாலை - (?)


            மனை உறை புறவின் செங் காற் பேடைக்
            காமர் துணையடு சேவல் சேர
            புலம்பின்று எழுதரு புன்கண் மாலைத்
            தனியே இருத்தல் ஆற்றேன் என்று நின்
            பனி வார் உண்கண் பைதல கலுழ
            நும்மொடு வருவல் என்றி எம்மொடு
            பெரும் பெயர்த் தந்தை நீடு புகழ் நெடு நகர்
            யாயடு நனி மிக மடவை முனாஅது
            வேனில் இற்றித் தோயா நெடு வீழ்
            வழி நார் ஊசலின் கோடை தூக்குதொறும்
            துஞ்சு பிடி வருடும் அத்தம்
            வல்லை ஆகுதல் ஒல்லுமோ நினக்கே


            உடன் போதுவல் என்ற தலைவிக்குத் தலைவன் சொற்றது


            163 நெய்தல் - (?)


            உயிர்த்தனவாகுக அளிய நாளும்
            அயிர்த் துகள் முகந்த ஆனா ஊதையடு
            எல்லியும் இரவும் என்னாது கல்லெனக்
            கறங்கு இசை இன மணி கைபுணர்ந்து ஒலிப்ப
            நிலவுத் தவழ் மணற் கோடு ஏறிச் செலவர
            இன்று என் நெஞ்சம் போல தொன்று நனி
            வருந்துமன் அளிய தாமே பெருங் கடல்
            நீல் நிறப் புன்னைத் தமி ஒண் கைதை
            வானம் மூழ்கிய வயங்கு ஒளி நெடுஞ் சுடர்க்
            கதிர் காய்ந்து எழுந்து அகம் கனலி ஞாயிற்று
            வைகுறு வனப்பின் தோன்றும்
            கைதைஅம் கானல் துறைவன் மாவே


            வரைவு மலிந்து சொல்லியது


            164 பாலை - (?)


            உறை துறந்திருந்த புறவில் தனாது
            செங் கதிர்ச் செல்வன் தெறுதலின் மண் பக
            உலகு மிக வருந்தி உயாவுறுகாலைச்
            சென்றனர் ஆயினும் நன்று செய்தனர் எனச்
            சொல்லின் தௌ ப்பவும் தௌ தல் செல்லாய்
            செங்கோல் வாளிக் கொடு வில் ஆடவர்
            வம்ப மாக்கள் உயிர்த் திறம் பெயர்த்தென
            வெங் கடற்று அடை முதல் படு முடை தழீஇ
            உறு பசிக் குறு நரி குறுகல் செல்லாது
            மாறு புறக்கொடுக்கும் அத்தம்
            ஊறு இலராகுதல் உள்ளாமாறே


            பொருள் முடித்து வந்தான் என்பது வாயில்கள்வாய்க்
            கேட்ட தோழி தலைவிக்கு உரைத்தது


            165 குறிஞ்சி - (?)


            அமர்க் கண் ஆமான் அரு நிறம் முள்காது
            பணைத்த பகழிப் போக்கு நினைந்து கானவன்
            அணங்கொடு நின்றது மலை வான் கொள்க எனக்
            கடவுள் ஓங்கு வரை பேண்மார் வேட்டு எழுந்து
            கிளையடு மகிழும் குன்ற நாடன்
            அடைதரும்தோறும் அருமை தனக்கு உரைப்ப
            நப் புணர்வு இல்லா நயன் இலோர் நட்பு
            அன்ன ஆகுக என்னான்
            ஒல்காது ஒழி மிகப் பல்கின தூதே


            நொதுமலர் வரையும் பருவத்து தோழி
            தலைவிக்கு அறத்தொடு நிலை பயப்பச்
            சொல்லியது வரைவு மலிந்ததூஉம் ஆம்


            166 பாலை - (?)


            பொன்னும் மணியும் போலும் யாழ நின்
            நன்னர் மேனியும் நாறு இருங் கதுப்பும்
            போதும் பணையும் போலும் யாழ நின்
            மாதர் உண்கணும் வனப்பின் தோளும்
            இவை காண்தோறும் அகம் மலிந்து யானும்
            அறம் நிலைபெற்றோர் அனையேன் அதன்தலை
            பொலந்தொடிப் புதல்வனும் பொய்தல் கற்றனன்
            வினையும் வேறு புலத்து இலெனே நினையின்
            யாதனின் பிரிகோ மடந்தை
            காதல் தானும் கடலினும் பெரிதே


            செலவுக் குறிப்பினால் வேறுபட்ட
            கிழத்திக்குத் தலைவன் சொல்லியது


            167 நெய்தல் - (?)


            கருங் கோட்டுப் புன்னைக் குடக்கு வாங்கு பெருஞ் சினை
            விருந்தின் வெண் குருகு ஆர்ப்பின் ஆஅய்
            வண் மகிழ் நாளவைப் பரிசில் பெற்ற
            பண் அமை நெடுந் தேர்ப் பாணியின் ஒலிக்கும்
            தண்ணம் துறைவன் தூதொடும் வந்த
            பயன் தெரி பனுவற் பை தீர் பாண
            நின் வாய்ப் பணி மொழி களையா பல் மாண்
            புது வீ ஞாழலொடு புன்னை தாஅம்
            மணம் கமழ் கானல் மாண் நலம் இழந்த
            இறை ஏர் எல் வளைக் குறுமகள்
            பிறை ஏர் திரு நுதல் பாஅய பசப்பே


            தோழி பாணற்கு வாயில் மறுத்தது தூதொடு
            வந்த பாணற்குச் சொல்லியதூஉம் ஆம்


            168 குறிஞ்சி - (?)


            சுரும்பு உண விரிந்த கருங் கால் வேங்கைப்
            பெருஞ் சினைத் தொடுத்த கொழுங் கண் இறாஅல்
            புள்ளுற்றுக் கசிந்த தீம் தேன் கல் அளைக்
            குறக் குறுமாக்கள் உண்ட மிச்சிலைப்
            புன் தலை மந்தி வன் பறழ் நக்கும்
            நன் மலை நாட பண்பு எனப் படுமோ
            நின் நயந்து உறைவி இன் உயிர் உள்ளாய்
            அணங்குடை அரவின் ஆர் இருள் நடு நாள்
            மை படு சிறு நெறி எ·கு துணை ஆக
            ஆரம் கமழும் மார்பினை
            சாரற் சிறுகுடி ஈங்கு நீ வரலே


            தோழி இரவுக்குறி மறுத்தது


            169 முல்லை - (?)


            முன்னியது முடித்தனம் ஆயின் நன்னுதல்
            வருவம் என்னும் பருவரல் தீர
            படும்கொல் வாழி நெடுஞ் சுவர்ப் பல்லி
            பரற் தலை போகிய சிரற் தலைக் கள்ளி
            மீமிசைக் கலித்த வீ நறு முல்லை
            ஆடு தலைத் துருவின் தோடு தலைப்பெயர்க்கும்
            வன் கை இடையன் எல்லிப் பரீஇ
            வெண் போழ் தைஇய அலங்கல்அம் தொடலை
            மறுகுடன் கமழும் மாலை
            சிறுகுடிப் பாக்கத்து எம் பெரு நகரானே


            வினை முற்றி மறுத்தராநின்றான் நெஞ்சிற்கு உரைத்தது


            170 மருதம் - (?)


            மடக் கண் தகரக் கூந்தல் பணைத் தோள்
            வார்ந்த வால் எயிற்று சேர்ந்து செறி குறங்கின்
            பிணையல் அம் தழை தைஇ துணையிலள்
            விழவுக் களம் பொலிய வந்து நின்றனளே
            எழுமினோ எழுமின் எம் கொழுநற் காக்கம்
            ஆரியர் துவன்றிய பேர் இசை முள்ளூர்
            பலர் உடன் கழித்த ஒள் வாள் மலையனது
            ஒரு வேற்கு ஓடியாங்கு நம்
            பன்மையது எவனோ இவள் வன்மை தலைப்படினே


            தோழி விறலிக்கு வாயில் மறுத்தது


            171 பாலை - (?)


            நீர் நசைக்கு ஊக்கிய உயவல் யானை
            வேனிற் குன்றத்து வெவ் வரைக் கவாஅன்
            நிலம் செல செல்லாக் கயந் தலைக் குழவி
            சேரி அம் பெண்டிர் நெஞ்சத்து எறிய
            ஊர் ஆன்கன்றொடு புகுதும் நாடன்
            பன் மலை அருஞ் சுரம் இறப்பின் நம் விட்டு
            யாங்கு வல்லுந மற்றே ஞாங்க
            வினைப் பூண் தெண் மணி வீழ்ந்தன நிகர்ப்பக்
            கழுது கால்கொள்ளும் பொழுது கொள் பானாள்
            ஆர்வ நெஞ்சமொடு அளைஇ
            மார்பு உறப் படுத்தல் மரீஇய கண்ணே


            பிரிவு உணர்த்தப்பட்ட தோழி தலைமகட்கு உரைத்தது


            172 நெய்தல் - (?)


            விளையாடு ஆயமொடு வெண் மணல் அழுத்தி
            மறந்தனம் துறந்த காழ் முளை அகைய
            நெய் பெய் தீம் பால் பெய்து இனிது வளர்ப்ப
            நும்மினும் சிறந்தது நுவ்வை ஆகும் என்று
            அன்னை கூறினள் புன்னையது நலனே
            அம்ம நாணுதும் நும்மொடு நகையே
            விருந்தின் பாணர் விளர் இசை கடுப்ப
            வலம்புரி வான் கோடு நரலும் இலங்கு நீர்த்
            துறை கெழு கொண்க நீ நல்கின்
            இறைபடு நீழல் பிறவுமார் உளவே


            பகற்குறி வந்த தலைமகனைத் தோழி
            வரைவு கடாயது குறிபெயர்த்தீடும் ஆம்


            173 குறிஞ்சி - (?)


            சுனைப் பூக் குற்றும் தொடலை தைஇயும்
            மலைச் செங் காந்தட் கண்ணி தந்தும்
            தன் வழிப் படூஉம் நம் நயந்தருளி
            வெறி என உணர்ந்த அரிய அன்னையை
            கண்ணினும் கனவினும் காட்டி இந் நோய்
            என்னினும் வாராது மணியின் தோன்றும்
            அம் மலை கிழவோன் செய்தனன் இது எனின்
            படு வண்டு ஆர்க்கும் பைந் தார் மார்பின்
            நெடு வேட்கு ஏதம் உடைத்தோ
            தொடியோய் கூறுமதி வினவுவல் யானே


            தோழி தலைவிக்கு உரைப்பாளாய் சிறைப்புறமாகச்
            சொல்லியது வெறி அச்சுறீஇத் தோழி
            அறத்தொடு நிலை பயப்பித்ததூஉம் ஆம்


            174 பாலை - (?)


            கற்றை ஈந்தின் முற்றுக் குலை அன்ன
            ஆள் இல் அத்தத் தாள் அம் போந்தைக்
            கோளுடை நெடுஞ் சினை ஆண் குரல் விளிப்பின்
            புலி எதிர் வழங்கும் வளி வழங்கு ஆர் இடைச்
            சென்ற காதலர் வந்து இனிது முயங்கி
            பிரியாது ஒரு வழி உறையினும் பெரிது அழிந்து
            உயங்கினை மடந்தை என்றி தோழி
            அற்றும் ஆகும் அ·து அறியாதோர்க்கே
            வீழாக் கொள்கை வீழ்ந்த கொண்டி
            மல்லல் மார்பு மடுத்தனன்
            புல்லு மற்று எவனோ அன்பு இலங்கடையே


            வினை முற்றி வந்து எய்திய காலத்து ஆற்றாளாய
            தலைவியைத் தோழி வற்புறீஇ நின்றாட்கு அவள் சொல்லியது


            175 நெய்தல் - (?)


            நெடுங் கடல் அலைத்த கொடுந் திமிற் பரதவர்
            கொழு மீன் கொள்ளை அழி மணல் குவைஇ
            மீன் நெய் அட்டிக் கிளிஞ்சில் பொத்திய
            சிறு தீ விளக்கில் துஞ்சும் நறு மலர்ப்
            புன்னை ஓங்கிய துறைவனொடு அன்னை
            தான் அறிந்தன்றோ இலளே பானாள்
            சேரிஅம் பெண்டிர் சிறு சொல் நம்பி
            சுடுவான் போல நோக்கும்
            அடு பால் அன்ன என் பசலை மெய்யே


            தோழி சிறைப்புறமாகச் சொல்லியது


            176 குறிஞ்சி - (?)


            எம் நயந்து உறைவி ஆயின் யாம் நயந்து
            நல்கினம் விட்டது என் நலத்தோன் அவ் வயின்
            சால்பின் அளித்தல் அறியாது அவட்கு அவள்
            காதலள் என்னுமோ உரைத்திசின் தோழி
            நிரைத்த யானை முகத்து வரி கடுப்பப்
            போது பொதி உடைந்த ஒண் செங் காந்தள்
            வாழை அம் சிலம்பின் வம்பு படக் குவைஇ
            யாழ் ஓர்த்தன்ன இன் குரல் இன வண்டு
            அருவி முழவின் பாடொடு ஒராங்கு
            மென்மெல இசைக்கும் சாரல்
            குன்ற வேலித் தம் உறைவின் ஊரே


            பரத்தை தலைவியின் பாங்கிக்குப்
            பாங்காயினார் கேட்ப விறலிக்குச் சொல்லியது


            177 பாலை - (?)


            பரந்து படு கூர் எரி கானம் நைப்ப
            மரம் தீயுற்ற மகிழ் தலைஅம் காட்டு
            ஒதுக்கு அரும் வெஞ் சுரம் இறந்தனர் மற்றவர்
            குறிப்பின் கண்டிசின் யானே நெறிப் பட
            வேலும் இலங்கு இலை துடைப்ப பலகையும்
            பீலி சூட்டி மணி அணிபவ்வே
            பண்டினும் நனி பல அளிப்ப இனியே
            வந்தன்று போலும் தோழி நொந்து நொந்து
            எழுது எழில் உண்கண் பாவை
            அழிதரு வெள்ளம் நீந்தும் நாளே


            செலவுக் குறிப்பு அறிந்த தலைமகள் தோழிக்கு உரைத்தது


            178 நெய்தல் - (?)


            ஆடு அமை ஆக்கம் ஐது பிசைந்தன்ன
            தோடு அமை தூவித் தடந் தாள் நாரை
            நலன் உணப்பட்ட நல்கூர் பேடை
            கழி பெயர் மருங்கில் சிறு மீன் உண்ணாது
            கைதை அம் படு சினைப் புலம்பொடு வதியும்
            தண்ணம் துறைவன் தேரே கண்ணின்
            காணவும் இயைந்தன்று மன்னே நாணி
            நள்ளென் யாமத்தும் கண் படை பெறேஎன்
            புள் ஒலி மணி செத்து ஓர்ப்ப
            விளிந்தன்றுமாது அவர்த் தௌ ந்த என் நெஞ்சே


            சிறைப்புறமாகத் தோழி செறிப்பு அறிவுறீஇயது


            179 பாலை - (?)


            இல் எழு வயலை ஈற்று ஆ தின்றென
            பந்து நிலத்து எறிந்து பாவை நீக்கி
            அவ் வயிறு அலைத்த என் செய் வினைக் குறுமகள்
            மான் அமர்ப்பன்ன மையல் நோக்கமொடு
            யானும் தாயும் மடுப்ப தேனொடு
            தீம் பால் உண்ணாள் வீங்குவனள் விம்மி
            நெருநலும் அனையள்மன்னே இன்றே
            மை அணற் காளை பொய் புகலாக
            அருஞ் சுரம் இறந்தனள் என்ப தன்
            முருந்து ஏர் வெண் பல் முகிழ் நகை திறந்தே


            மனை மருட்சி


            180 மருதம் - (?)


            பழனப் பாகல் முயிறு மூசு குடம்பை
            கழனி நாரை உரைத்தலின் செந்நெல்
            விரவு வெள்ளரிசியின் தாஅம் ஊரன்
            பலர்ப் பெறல் நசைஇ நம் இல் வாரலனே
            மாயோள் நலத்தை நம்பி விடல் ஒல்லாளே
            அன்னியும் பெரியன் அவனினும் விழுமிய
            இரு பெரு வேந்தர் பொரு களத்து ஒழித்த
            புன்னை விழுமம் போல
            என்னொடு கழியும் இவ் இருவரது இகலே


            தலைமகற்கு வாயில் நேர்ந்த தோழி
            தலைமகளிடத்துப் பொறாமை கண்டு சொல்லியது


            181 முல்லை - (?)


            உள் இறைக் குரீஇக் கார் அணற் சேவல்
            பிற புலத் துணையோடு உறை புலத்து அல்கி
            வந்ததன் செவ்வி நோக்கி பேடை
            நெறி கிளர் ஈங்கைப் பூவின் அன்ன
            சிறு பல் பிள்ளையடு குடம்பை கடிதலின்
            துவலையின் நனைந்த புறத்தது அயலது
            கூரல் இருக்கை அருளி நெடிது நினைந்து
            ஈர நெஞ்சின் தன் வயின் விளிப்ப
            கையற வந்த மையல் மாலை
            இரீஇய ஆகலின் இன் ஒலி இழந்த
            தார் அணி புரவி தண் பயிர் துமிப்ப
            வந்தன்று பெருவிறல் தேரே
            உய்ந்தன்றாகும் இவள் ஆய் நுதற் கவினே


            வினை முற்றிப் புகுந்தது கண்ட தோழி மகிழ்ந்து உரைத்தது


            182 குறிஞ்சி - (?)


            நிலவும் மறைந்தன்று இருளும் பட்டன்று
            ஓவத்து அன்ன இடனுடை வரைப்பின்
            பாவை அன்ன நிற் புறங்காக்கும்
            சிறந்த செல்வத்து அன்னையும் துஞ்சினள்
            கெடுத்துப்படு நன் கலம் எடுத்துக் கொண்டாங்கு
            நன் மார்பு அடைய முயங்கி மென்மெல
            கண்டனம் வருகம் சென்மோ தோழி
            கீழும் மேலும் காப்போர் நீத்த
            வறுந் தலைப் பெருங் களிறு போல
            தமியன் வந்தோன் பனியலை நீயே


            வரைவு நீட்டிப்ப தலைமகள் ஆற்றாமை அறிந்த
            தோழி சிறைப்புறமாகச் சொல்லி வரைவு கடாயது


            183 நெய்தல் - (?)


            தம் நாட்டு விளைந்த வெண்ணெல் தந்து
            பிற நாட்டு உப்பின் கொள்ளை சாற்றி
            நெடு நெறி ஒழுகை நிலவு மணல் நீந்தி
            அவண் உறை முனிந்த ஒக்கலொடு புலம் பெயர்ந்து
            உமணர் போகலும் இன்னாதாகும்
            மடவை மன்ற கொண்க வயின்தோறு
            இன்னாது அலைக்கும் ஊதையடு ஓரும்
            நும் இல் புலம்பின் மாலையும் உடைத்தே
            இன மீன் ஆர்ந்த வெண் குருகு மிதித்த
            வறு நீர் நெய்தல் போல
            வாழாள் ஆதல் சூழாதோயே


            வரைவிடை வைத்துப் பிரியும் தலைவற்குத் தோழி சொல்லியது


            184 பாலை - (?)


            ஒரு மகள் உடையேன் மன்னே அவளும்
            செரு மிகு மொய்ம்பின் கூர்வேற் காளையடு
            பெரு மலை அருஞ் சுரம் நெருநல் சென்றனள்
            இனியே தாங்கு நின் அவலம் என்றிர் அது மற்று
            யாங்ஙனம் ஒல்லுமோ அறிவுடையீரே
            உள்ளின் உள்ளம் வேமே உண்கண்
            மணி வாழ் பாவை நடை கற்றன்ன என்
            அணி இயற் குறுமகள் ஆடிய
            மணி ஏர் நொச்சியும் தெற்றியும் கண்டே


            மனை மருட்சி


            185 குறிஞ்சி - (?)


            ஆனா நோயோடு அழி படர்க் கலங்கி
            காமம் கைம்மிக கையறு துயரம்
            காணவும் நல்காய் ஆயின் பாணர்
            பரிசில் பெற்ற விரி உளை நல் மான்
            கவி குளம்பு பொருத கல் மிசைச் சிறு நெறி
            இரவலர் மெலியாது ஏறும் பொறையன்
            உரை சால் உயர் வரைக் கொல்லிக் குடவயின்
            அகல் இலைக் காந்தள் அலங்கு குலைப் பாய்ந்து
            பறவை இழைத்த பல் கண் இறாஅல்
            தேனுடை நெடு வரை தெய்வம் எழுதிய
            வினை மாண் பாவை அன்னோள்
            கொலை சூழ்ந்தனளால் நோகோ யானே


            பாங்கற்குத் தலைவன் சொல்லியது சேட்படுக்கும்
            தோழிக்குத் தலைவன் சொல்லியதூஉம் ஆம்


            186 பாலை (?)


            கல் ஊற்று ஈண்டல கயன் அற வாங்கி
            இரும் பிணர்த் தடக் கை நீட்டி நீர் நொண்டு
            பெருங் கை யானை பிடி எதிர் ஓடும்
            கானம் வெம்பிய வறம் கூர் கடத்திடை
            வேனில் ஓதி நிறம் பெயர் முது போத்து
            பாண் யாழ் கடைய வாங்கி பாங்கர்
            நெடு நிலை யாஅம் ஏறும் தொழில
            பிறர்க்கு என முயலும் பேர் அருள் நெஞ்சமொடு
            காமர் பொருட் பிணி போகிய
            நாம் வெங் காதலர் சென்ற ஆறே


            பிரிவிடை மெலிந்த தோழிக்குத் தலைவி சொல்லியது


            187 நெய்தல் - ஒளவையார்


            நெய்தல் கூம்ப நிழல் குணக்கு ஒழுக
            கல் சேர் மண்டிலம் சிவந்து நிலம் தணிய
            பல் பூங் கானலும் அல்கின்றன்றே
            இன மணி ஒலிப்ப பொழுது படப் பூட்டி
            மெய்ம் மலி காமத்து யாம் தொழுது ஒழிய
            தேரும் செல் புறம் மறையும் ஊரொடு
            யாங்கு ஆவதுகொல் தானே தேம் பட
            ஊது வண்டு இமிரும் கோதை மார்பின்
            மின் இவர் கொடும் பூண் கொண்கனொடு
            இன் நகை மேவி நாம் ஆடிய பொழிலே


            தலைமகன் பகற்குறி வந்து மீள்வானது செலவு நோக்கி
            தலைமகள் தன்னுள்ளே சொல்லுவாளாய்ச் சொல்லியது


            188 குறிஞ்சி (?)


            படு நீர்ச் சிலம்பில் கலித்த வாழைக்
            கொடு மடல் ஈன்ற கூர் வாய்க் குவி முகை
            ஒள் இழை மகளிர் இலங்கு வளைத் தொடூஉம்
            மெல் விரல் மோசை போல காந்தள்
            வள் இதழ் தோயும் வான் தோய் வெற்ப
            நன்றி விளைவும் தீதொடு வரும் என
            அன்று நற்கு அறிந்தனள் ஆயின் குன்றத்துத்
            தேம் முதிர் சிலம்பில் தடைஇய
            வேய் மருள் பணைத் தோள் அழியலள்மன்னே


            பகற்குறி மறுத்து வரைவு கடாயது


            189 பாலை (?)


            தம் அலது இல்லா நம் நயந்து அருளி
            இன்னும் வாரார் ஆயினும் சென்னியர்
            தெறல் அருங் கடவுள் முன்னர் சீறியாழ்
            நரம்பு இசைத்தன்ன இன் குரற் குருகின்
            கங்கை வங்கம் போகுவர்கொல்லோ
            எவ் வினை செய்வர்கொல் தாமே வெவ் வினைக்
            கொலை வல் வேட்டுவன் வலை பரிந்து போகிய
            கானப் புறவின் சேவல் வாய் நூல்
            சிலம்பி அம் சினை வெரூஉம்
            அலங்கல் உலவை அம் காடு இறந்தோரே


            பிரிவிடை மெலிந்த தலைமகளைத் தோழி வற்புறுத்தியது


            190 குறிஞ்சி (?)


            நோ இனி வாழிய நெஞ்சே மேவார்
            ஆர் அரண் கடந்த மாரி வண் மகிழ்த்
            திதலை எ·கின் சேந்தன் தந்தை
            தேம் கமழ் விரி தார் இயல் தேர் அழிசி
            வண்டு மூசு நெய்தல் நெல்லிடை மலரும்
            அரியல் அம் கழனி ஆர்க்காடு அன்ன
            காமர் பணைத் தோள் நலம் வீறு எய்திய
            வலை மான் மழைக் கண் குறுமகள்
            சில் மொழித் துவர் வாய் நகைக்கு மகிழ்ந்தோயே


            பின்னின்ற தலைமகன் ஆற்றானாகி நெஞ்சிற்குச்
            சொல்லியது அல்லகுறிப்பட்டு மீள்வான் நெஞ்சிற்குச்
            சொல்லியதூஉம் ஆம் இடைச் சுரத்துச் சென்று
            தலைமகள் நலம் உள்ளி மீளலுற்ற நெஞ்சினைக்
            கழறியதூஉம் ஆம்


            191 நெய்தல் - உலோச்சனார்


            சிறு வீ ஞாழல் தேன் தோய் ஒள் இணர்
            நேர் இழை மகளிர் வார் மணல் இழைத்த
            வண்டற் பாவை வன முலை முற்றத்து
            ஒண் பொறிச் சுணங்கின் ஐது படத் தாஅம்
            கண்டல் வேலிக் காமர் சிறுகுடி
            எல்லி வந்தன்றோ தேர் எனச் சொல்லி
            அலர் எழுந்தன்று இவ் ஊரே பலருளும்
            என் நோக்கினளே அன்னை நாளை
            மணிப் பூ முண்டகம் கொய்யேன் ஆயின்
            அணிக் கவின் உண்மையோ அரிதே மணிக் கழி
            நறும் பூங் கானல் வந்து அவர்
            வறுந் தேர் போதல் அதனினும் அரிதே


            தோழி தலைமகன் சிறைப்புறமாக செறிப்பு
            அறிவுறுப்பான் வேண்டிச் சொல்லியது


            192 குறிஞ்சி (?)


            குருதி வேட்கை உரு கெழு வய மான்
            வலி மிகு முன்பின் மழ களிறு பார்க்கும்
            மரம் பயில் சோலை மலிய பூழியர்
            உருவத் துருவின் நாள் மேயல் ஆரும்
            மாரி எண்கின் மலைச் சுர நீள் இடை
            நீ நயந்து வருதல் எவன் எனப் பல புலந்து
            அழுதனை உறையும் அம் மா அரிவை
            பயம் கெழு பலவின் கொல்லிக் குட வரைப்
            பூதம் புணர்த்த புதிது இயல் பாவை
            விரி கதிர் இள வெயில் தோன்றி அன்ன நின்
            ஆய் நலம் உள்ளி வரின் எமக்கு
            ஏமம் ஆகும் மலைமுதல் ஆறே


            இரவுக்குறி மறுக்கப்பட்டு
            ஆற்றானாய தலைமகன் சொல்லியது


            193 பாலை (?)


            அட்டரக்கு உருவின் வட்டு முகை ஈங்கைத்
            துய்த் தலைப் புது மலர்த் துளி தலைக் கலாவ
            நிறை நீர்ப் புனிற்றுப் புலம் துழைஇ ஆனாய்
            இரும் புறம் தழூஉம் பெருந் தண் வாடை
            நினக்குத் தீது அறிந்தன்றோ இலமே
            பணைத் தோள் எல் வளை ஞெகிழ்த்த எம் காதலர்
            அருஞ் செயல் பொருட் பிணிப் பிரிந்தனராக
            யாரும் இல் ஒரு சிறை இருந்து
            பேர் அஞர் உறுவியை வருத்தாதீமே


            பிரிவிடை ஆற்றாளாகிய தலைமகள் சொல்லியது


            194 குறிஞ்சி - மதுரை மருதன் இளநாகனார்


            அம்ம வாழி தோழி கைம்மாறு
            யாது செய்வாங்கொல் நாமே கய வாய்க்
            கன்றுடை மருங்கின் பிடி புணர்ந்து இயலும்
            வலன் உயர் மருப்பின் நிலம் ஈர்த் தடக் கை
            அண்ணல் யானைக்கு அன்றியும் கல் மிசைத்
            தனி நிலை இதணம் புலம்பப் போகி
            மந்தியும் அறியா மரம் பயில் ஒரு சிறை
            குன்ற வெற்பனொடு நாம் விளையாட
            இரும்பு கவர்கொண்ட ஏனற்
            பெருங் குரல் கொள்ளாச் சிறு பசுங் கிளிக்கே


            சிறைப்புறமாகச் செறிப்பு அறிவுறீஇயது


            195 நெய்தல் - (?)


            அருளாயாகலோ கொடிதே இருங் கழிக்
            குருளை நீர்நாய் கொழு மீன் மாந்தி
            தில்லைஅம் பொதும்பில் பள்ளி கொள்ளும்
            மெல்லம் புலம்ப யான் கண்டிசினே
            கல்லென் புள்ளின் கானல்அம் தொண்டி
            நெல் அரி தொழுவர் கூர் வாள் உற்றென
            பல் இதழ் தயங்கிய கூம்பா நெய்தல்
            நீர் அலைத் தோற்றம் போல
            ஈரிய கலுழும் நீ நயந்தோள் கண்ணே


            களவின்கண் நெடுங்காலம் வந்தொழுக
            ஆற்றாளாயின தோழி வரைவு கடாயது


            196 நெய்தல் - வெள்ளைக்குடி நாகனார்


            பளிங்கு செறிந்தன்ன பல் கதிர் இடைஇடை
            பால் முகந்தன்ன பசு வெண் நிலவின்
            மால்பு இடர் அறியா நிறையுறு மதியம்
            சால்பும் செம்மையும் உடையை ஆதலின்
            நிற் கரந்து உறையும் உலகம் இன்மையின்
            எற் கரந்து உறைவோர் உள்வழி காட்டாய்
            நற் கவின் இழந்த என் தோள் போல் சாஅய்
            சிறுகுபு சிறுகுபு செரீஇ
            அறி கரி பொய்த்தலின் ஆகுமோ அதுவே


            நெட்டிடை கழிந்து பொருள்வயிற் பிரிந்த
            காலத்து ஆற்றாளாகிய தலைமகள் திங்கள்
            மேலிட்டுத் தன்னுள்ளே சொல்லியது


            197 பாலை - நக்கீரர்


            தோளே தொடி நெகிழ்ந்தனவே நுதலே
            பீர் இவர் மலரின் பசப்பு ஊர்ந்தன்றே
            கண்ணும் தண் பனி வைகின அன்னோ
            தௌ ந்தனம் மன்ற தேயர் என் உயிர் என
            ஆழல் வாழி தோழி நீ நின்
            தாழ்ந்து ஒலி கதுப்பின் வீழ்ந்த காலொடு
            வண்டு படு புது மலர் உண்துறைத் தரீஇய
            பெரு மட மகளிர் முன்கைச் சிறு கோல்
            பொலந் தொடி போல மின்னி கணங் கொள்
            இன் இசை முரசின் இரங்கி மன்னர்
            எயில் ஊர் பல் தோல் போலச்
            செல் மழை தவழும் அவர் நல் மலை நாட்டே


            வரைவு நீட ஆற்றாளாகிய தலைமகளைத் தோழி ஆற்றுவித்தது


            198 பாலை - கயமனார்


            சேயின் வரூஉம் மதவலி யா உயர்ந்து
            ஓமை நீடிய கான் இடை அத்தம்
            முன்நாள் உம்பர்க் கழிந்த என் மகள்
            கண்பட நீர் ஆழ்ந்தன்றே தந்தை
            தன் ஊர் இடவயின் தொழுவேன் நுண் பல்
            கோடு ஏந்து அல்குல் அரும்பிய திதலை
            வார்ந்து இலங்கு வால் எயிற்று பொலிந்த தாஅர்
            சில் வளை பல் கூந்தலளே அவளே
            மை அணல் எருத்தின் முன்பின் தடக் கை
            வல் வில் அம்பின் எய்யா வண் மகிழ்த்
            தந்தைதன் ஊர் இதுவே
            ஈன்றேன் யானே பொலிக நும் பெயரே


            பின் சென்ற செவிலி இடைச்
            சுரத்துக் கண்டார்க்குச் சொல்லியது


            199 நெய்தல் - பேரி சாத்தனார்


            ஓங்கு மணல் உடுத்த நெடு மாப் பெண்ணை
            வீங்கு மடல் குடம்பைப் பைதல் வெண் குருகு
            நள்ளென் யாமத்து உயவுதோறு உருகி
            அள்ளல் அன்ன என் உள்ளமொடு உள் உடைந்து
            உளெனே வாழி தோழி வளை நீர்க்
            கடுஞ் சுறா எறிந்த கொடுந் திமிற் பரதவர்
            வாங்கு விசைத் தூண்டில் ஊங்குஊங்கு ஆகி
            வளி பொரக் கற்றை தாஅய் நளி சுடர்
            நீல் நிற விசும்பின் மீனொடு புரைய
            பைபய இமைக்கும் துறைவன்
            மெய் தோய் முயக்கம் காணா ஊங்கே


            வன்புறை எதிரழிந்தது


            200 மருதம் - கூடலூர்ப் பல் கண்ணனார்


            கண்ணி கட்டிய கதிர அன்ன
            ஒண் குரல் நொச்சித் தெரியல் சூடி
            யாறு கிடந்தன்ன அகல் நெடுந் தெருவில்
            சாறு என நுவலும் முது வாய்க் குயவ
            ஈதும் ஆங்கண் நுவன்றிசின் மாதோ
            ஆம்பல் அமன்ற தீம் பெரும் பழனத்துப்
            பொய்கை ஊர்க்குப் போவோய்ஆகி
            கை கவர் நரம்பின் பனுவற் பாணன்
            செய்த அல்லல் பல்குவ வை எயிற்று
            ஐது அகல் அல்குல் மகளிர் இவன்
            பொய் பொதி கொடுஞ் சொல் ஓம்புமின் எனவே


            தோழி தலைமகளது குறிப்பு அறிந்து வாயிலாகப் புக்க
            பாணன் கேட்ப குயவனைக் கூவி இங்ஙனம்
            சொல்லாயோ என்று குயவற்குச் சொல்லியது


  201.குறிஞ்சி - பரணர்


            மலை உறை குறவன் காதல் மட மகள்
            பெறல் அருங்குரையள் அருங் கடிக் காப்பினள்
            சொல் எதிர் கொள்ளாள் இளையள் அனையோள்
            உள்ளல் கூடாது என்றோய் மற்றும்
            செவ் வேர்ப் பலவின் பயம் கெழு கொல்லித்
            தெய்வம் காக்கும் தீது தீர் நெடுங் கோட்டு
            அவ் வெள் அருவிக் குட வரையகத்து
            கால் பொருது இடிப்பினும் கதழ் உறை கடுகினும்
            உரும் உடன்று எறியினும் ஊறு பல தோன்றினும்
            பெரு நிலம் கிளரினும் திரு நல உருவின்
            மாயா இயற்கைப் பாவையின்
            போதல் ஒல்லாள் என் நெஞ்சத்தானே


            கழறிய பாங்கற்குத் தலைமகன் சொல்லியது


            202 பாலை - பாலை பாடிய பெருங் கடுங்கோ


            புலி பொரச் சிவந்த புலால் அம் செங் கோட்டு
            ஒலி பல் முத்தம் ஆர்ப்ப வலி சிறந்து
            வன் சுவல் பராரை முருக்கி கன்றொடு
            மடப் பிடி தழீஇய தடக் கை வேழம்
            தேன் செய் பெருங் கிளை இரிய வேங்கைப்
            பொன் புரை கவளம் புறந்தருபு ஊட்டும்
            மா மலை விடரகம் கவைஇ காண்வர
            கண்டிசின் வாழியோ குறுமகள் நுந்தை
            அறுமீன் பயந்த அறம் செய் திங்கள்
            செல் சுடர் நெடுங் கொடி போல
            பல் பூங் கோங்கம் அணிந்த காடே


            உடன் போகாநின்ற தலைமகன் தலைமகட்குச் சொல்லியது


            203 நெய்தல் - உலோச்சனார்


            முழங்கு திரை கொழீஇய மூரி எக்கர்
            தடந் தாட் தாழை முள்ளுடை நெடுந் தோட்டு
            அக மடல் பொதுளிய முகை முதிர் வான் பூங்
            கோடு வார்ந்தன்ன வெண் பூத் தாழை
            எறி திரை உதைத்தலின் பொங்கித் தாது சோர்பு
            சிறுகுடிப் பாக்கத்து மறுகு புலா மறுக்கும்
            மணம் கமழ் கானல் இயைந்த நம் கேண்மை
            ஒரு நாள் பிரியினும் உய்வு அரிது என்னாது
            கதழ் பரி நெடுந் தேர் வரவு ஆண்டு அழுங்கச்
            செய்த தன் தப்பல் அன்றியும்
            உயவுப் புணர்ந்தன்று இவ் அழுங்கல் ஊரே


            தலைமகன் சிறைப்புறத்தானாக
            தோழி சொல்லி வரைவு கடாயது


            204 குறிஞ்சி - மள்ளனார்


            தளிர் சேர் தண் தழை தைஇ நுந்தை
            குளிர் வாய் வியன் புனத்து எல் பட வருகோ
            குறுஞ் சுனைக் குவளை அடைச்சி நாம் புணரிய
            நறுந் தண் சாரல் ஆடுகம் வருகோ
            இன் சொல் மேவலைப்பட்ட என் நெஞ்சு உணக்
            கூறு இனி மடந்தை நின் கூர் எயிறு உண்கு என
            யான் தன் மொழிதலின் மொழி எதிர் வந்து
            தான் செய் குறி நிலை இனிய கூறி
            ஏறு பிரி மடப் பிணை கடுப்ப வேறுபட்டு
            உறு கழை நிவப்பின் சிறுகுடிப் பெயரும்
            கொடிச்சி செல்புறம் நோக்கி
            விடுத்த நெஞ்சம் விடல் ஒல்லாதே


            பின்னின்ற தலைமகன் ஆற்றானாய் தோழி
            கேட்பத் தன் நெஞ்சிற்குச் சொல்லியது


            205 பாலை - இளநாகனார்


            அருவி ஆர்க்கும் பெரு வரை அடுக்கத்து
            ஆளி நன் மான் வேட்டு எழு கோள் உகிர்ப்
            பூம் பொறி உழுவை தொலைச்சிய வைந் நுதி
            ஏந்து வெண் கோட்டு வயக் களிறு இழுக்கும்
            துன் அருங் கானம் என்னாய் நீயே
            குவளை உண்கண் இவள் ஈண்டு ஒழிய
            ஆள்வினைக்கு அகறிஆயின் இன்றொடு
            போயின்றுகொல்லோ தானே படப்பைக்
            கொடு முள் ஈங்கை நெடு மா அம் தளிர்
            நீர் மலி கதழ் பெயல் தலைஇய
            ஆய் நிறம் புரையும் இவள் மாமைக் கவினே


            தலைமகன் தன் நெஞ்சிற்குச் சொல்லி செலவு அழுங்கியது
            தோழி செலவு அழுங்கச் சொல்லியதூஉம் ஆம்


            206 குறிஞ்சி - ஐயூர் முடவனார்


            துய்த் தலைப் புனிற்றுக் குரல் பால் வார்பு இறைஞ்சி
            தோடு அலைக் கொண்டன ஏனல் என்று
            துறு கல் மீமிசைக் குறுவன குழீஇ
            செவ் வாய்ப் பாசினம் கவரும் என்று அவ் வாய்த்
            தட்டையும் புடைத்தனை கவணையும் தொடுக்க என
            எந்தை வந்து உரைத்தனனாக அன்னையும்
            நல் நாள் வேங்கையும் மலர்கமா இனி என
            என் முகம் நோக்கினள் எவன்கொல் தோழி
            செல்வாள் என்றுகொல் செறிப்பல் என்றுகொல்
            கல் கெழு நாடன் கேண்மை
            அறிந்தனள்கொல் அ·து அறிகலென் யானே


            தலைமகன் சிறைப்புறத்தானாகத் தோழி சொல்லியது


            207 நெய்தல் - (?)


            கண்டல் வேலிக் கழி சூழ் படப்பை
            முண்டகம் வேய்ந்த குறியிறைக் குரம்பைக்
            கொழு மீன் கொள்பவர் பாக்கம் கல்லென
            நெடுந் தேர் பண்ணி வரல் ஆனாதே
            குன்றத்து அன்ன குவவு மணல் நீந்தி
            வந்தனர் பெயர்வர்கொல் தாமே அல்கல்
            இளையரும் முதியரும் கிளையுடன் குழீஇ
            கோட் சுறா எறிந்தென சுருங்கிய நரம்பின்
            முடி முதிர் பரதவர் மட மொழிக் குறுமகள்
            வலையும் தூண்டிலும் பற்றி பெருங் கால்
            திரை எழு பௌவம் முன்னிய
            கொலை வெஞ் சிறாஅர் பாற்பட்டனளே


            நொதுமலர் வரைவுழி தோழி செவிலிக்கு அறத்தொடு நின்றது


            208 பாலை - நொச்சி நியமங் கிழார்


            விறல் சால் விளங்கு இழை நெகிழ விம்மி
            அறல் போல் தௌ மணி இடை முலை நனைப்ப
            விளிவு இல கலுழும் கண்ணொடு பெரிது அழிந்து
            எவன் இனைபு வாடுதி சுடர் நுதற் குறுமகள்
            செல்வார் அல்லர் நம் காதலர் செலினும்
            நோன்மார் அல்லர் நோயே மற்று அவர்
            கொன்னும் நம்புங் குரையர் தாமே
            சிறந்த அன்பினர் சாயலும் உரியர்
            பிரிந்த நம்மினும் இரங்கி அரும் பொருள்
            முடியாதுஆயினும் வருவர் அதன்தலை
            இன் துணைப் பிரிந்தோர் நாடித்
            தருவது போலும் இப் பெரு மழைக் குரலே


            செலவுற்றாரது குறிப்பு அறிந்து ஆற்றாளாய
            தலைமகள் உரைப்ப தோழி சொல்லியது


            209 குறிஞ்சி - நொச்சி நியமங்கிழார்


            மலை இடம்படுத்துக் கோட்டிய கொல்லைத்
            தளி பதம் பெற்ற கான் உழு குறவர்
            சில வித்து அகல இட்டென பல விளைந்து
            இறங்குகுரல் பிறங்கிய ஏனல் உள்ளாள்
            மழலை அம் குறுமகள் மிழலைஅம் தீம் குரல்
            கிளியும் தாம் அறிபவ்வே எனக்கே
            படும்கால் பையுள் தீரும் படாஅது
            தவிரும்காலைஆயின் என்
            உயிரோடு எல்லாம் உடன் வாங்கும்மே


            குறை மறுக்கப்பட்டுப் பின்னின்ற தலைமகன்
            ஆற்றானாய் நெஞ்சிற்குச் சொல்லுவானாய்ச்
            சொல்லியது தோழி கேட்டுக் குறை முடிப்பது பயன்


            210 மருதம் - மிளைகிழான் நல்வேட்டனார்


            அரிகால் மாறிய அம் கண் அகல் வயல்
            மறு கால் உழுத ஈரச் செறுவின்
            வித்தொடு சென்ற வட்டி பற்பல
            மீனொடு பெயரும் யாணர் ஊர
            நெடிய மொழிதலும் கடிய ஊர்தலும்
            செல்வம் அன்று தன் செய் வினைப் பயனே
            சான்றோர் செல்வம் என்பது சேர்ந்தோர்
            புன்கண் அஞ்சும் பண்பின்
            மென் கட் செல்வம் செல்வம் என்பதுவே


            தோழி தலைமகனை நெருங்கிச்
            சொல்லுவாளாய் வாயில் நேர்ந்தது


            211 நெய்தல் - கோட்டியூர் நல்லந்தையார்


            யார்க்கு நொந்து உரைக்கோ யானே ஊர் கடல்
            ஓதம் சென்ற உப்புடைச் செறுவில்
            கொடுங் கழி மருங்கின் இரை வேட்டு எழுந்த
            கருங் கால் குருகின் கோள் உய்ந்து போகிய
            முடங்கு புற இறவின் மோவாய் ஏற்றை
            எறி திரை தொகுத்த எக்கர் நெடுங் கோட்டுத்
            துறு கடற் தலைய தோடு பொதி தாழை
            வண்டு படு வான் போது வெரூஉம்
            துறை கெழு கொண்கன் துறந்தனன் எனவே


            வரைவு நீட ஒருதலை ஆற்றாளாம் என்ற
            தோழி சிறைப்புறமாகத் தன்னுள்ளே சொல்லியது


            212 பாலை- குடவாயிற் கீரத்தனார்


            பார்வை வேட்டுவன் படு வலை வெரீஇ
            நெடுங் கால் கணந்துள்அம் புலம்பு கொள் தௌ விளி
            சுரம் செல் கோடியர் கதுமென இசைக்கும்
            நரம்பொடு கொள்ளும் அத்தத்து ஆங்கண்
            கடுங் குரற் பம்பைக் கத நாய் வடுகர்
            நெடும் பெருங் குன்றம் நீந்தி நம் வயின்
            வந்தனர் வாழி தோழி கையதை
            செம் பொன் கழல்தொடி நோக்கி மா மகன்
            கவவுக் கொள் இன் குரல் கேட்டொறும்
            அவவுக் கொள் மனத்தேம் ஆகிய நமக்கே


            பொருள் முடித்துத் தலைமகனோடு வந்த வாயில்கள்வாய்
            வரவு கேட்ட தோழி தலை மகட்குச் சொல்லியது


            213 குறிஞ்சி - கச்சிப்பேட்டுப் பெருந்தச்சனார்


            அருவி ஆர்க்கும் பெரு வரை நண்ணி
            கன்று கால்யாத்த மன்றப் பலவின்
            வேர்க் கொண்டு தூங்கும் கொழுஞ் சுளைப் பெரும் பழம்
            குழவிச் சேதா மாந்தி அயலது
            வேய் பயில் இறும்பின் ஆம் அறல் பருகும்
            பெருங் கல் வேலிச் சிறுகுடி யாது என
            சொல்லவும் சொல்லீர் ஆயின் கல்லென
            கருவி மா மழை வீழ்ந்தென எழுந்த
            செங் கேழ் ஆடிய செழுங் குரற் சிறு தினைக்
            கொய் புனம் காவலும் நுமதோ
            கோடு ஏந்து அல்குல் நீள் தோளீரே


            மதி உடன்படுக்கும் தலைமகன் சொல்லியது


            214 பாலை - கருவூர்க் கோசனார்


            இசையும் இன்பமும் ஈதலும் மூன்றும்
            அசையுநர் இருந்தோர்க்கு அரும் புணர்வு ஈன்ம் என
            வினைவயின் பிரிந்த வேறுபடு கொள்கை
            அரும்பு அவிழ் அலரிச் சுரும்பு உண் பல் போது
            அணிய வருதும் நின் மணி இருங் கதுப்பு என
            எஞ்சா வஞ்சினம் நெஞ்சு உணக் கூறி
            மை சூழ் வெற்பின் மலை பல இறந்து
            செய் பொருட்கு அகன்ற செயிர் தீர் காதலர்
            கேளார்கொல்லோ தோழி தோள
            இலங்கு வளை நெகிழ்த்த கலங்கு அஞர் எள்ளி
            நகுவது போல மின்னி
            ஆர்ப்பது போலும் இக் கார்ப் பெயற் குரலே


            உலகியலால் பிரிவு உணர்த்தப்பட்ட தலைமகன்
            குறித்த பருவம் கண்டு தலைமகள் சொல்லியது


            215 நெய்தல் - மதுரைச் சுள்ளம் போதனார்


            குண கடல் இவர்ந்து குரூஉக் கதிர் பரப்பி
            பகல் கெழு செல்வன் குடமலை மறைய
            புலம்பு வந்து இறுத்த புன்கண் மாலை
            இலங்கு வளை மகளிர் வியல் நகர் அயர
            மீன் நிணம் தொகுத்த ஊன் நெய் ஒண் சுடர்
            நீல் நிறப் பரப்பில் தயங்கு திரை உதைப்ப
            கரை சேர்பு இருந்த கல்லென் பாக்கத்து
            இன்று நீ இவணை ஆகி எம்மொடு
            தங்கின் எவனோதெய்ய செங்கால்
            கொடு முடி அவ் வலை பரியப் போகிய
            கோட் சுறாக் குறித்த முன்பொடு
            வேட்டம் வாயாது எமர் வாரலரே


            பகற் குறி வந்து மீள்வானை அவள் ஆற்றும் தன்மையள்
            அல்லள் நீயிர் இங்குத் தங்கற் பாலீர் எமரும் இன்னது
            ஒரு தவற்றினர் எனத் தோழி தலைமகற்குச் சொல்லியது
            இரவுக் குறி மறுத்து வரைவு கடாயதூஉம் ஆம்


            216 மருதம் - மதுரை மருதன் இளநாகனார்


            துனி தீர் கூட்டமொடு துன்னார் ஆயினும்
            இனிதே காணுநர்க் காண்புழி வாழ்தல்
            கண்ணுறு விழுமம் கை போல் உதவி
            நம் உறு துயரம் களையார்ஆயினும்
            இன்னாதுஅன்றே அவர் இல் ஊரே
            எரி மருள் வேங்கைக் கடவுள் காக்கும்
            குருகு ஆர் கழனியின் இதணத்து ஆங்கண்
            ஏதிலாளன் கவலை கவற்ற
            ஒரு முலை அறுத்த திருமாவுண்ணிக்
            கேட்டோர் அனையராயினும்
            வேட்டோர் அல்லது பிறர் இன்னாரே


            தலைமகட்குப் பாங்காயினார் கேட்பத் தலைமகன்
            தலைநின்று ஒழுகப் படாநின்ற பரத்தை பாணற்கு ஆயினும்
            விறலிக்குஆயினும் சொல்லுவாளாய் நெருங்கிச் சொல்லியது


            217 குறிஞ்சி - கபிலர்


            இசை பட வாழ்பவர் செல்வம் போலக்
            காண் தொறும் பொலியும் கதழ் வாய் வேழம்
            இருங் கேழ் வயப் புலி வெரீஇ அயலது
            கருங் கால் வேங்கை ஊறுபட மறலி
            பெருஞ் சினம் தணியும் குன்றநாடன்
            நனி பெரிது இனியனாயினும் துனி படர்ந்து
            ஊடல் உறுவேன் தோழி நீடு
            புலம்பு சேண் அகல நீக்கி
            புலவி உணர்த்தல் வன்மையானே


            தலைமகள் வாயில் மறுத்தது


            218 நெய்தல் - கிடங்கில் காவிதிக் கீரங்கண்ணனார்


            ஞாயிறு ஞான்று கதிர் மழுங்கின்றே
            எல்லியும் பூ வீ கொடியின் புலம்பு அடைந்தன்றே
            வாவலும் வயின்தொறும் பறக்கும் சேவலும்
            நகை வாய்க் கொளீஇ நகுதொறும் விளிக்கும்
            ஆயாக் காதலொடு அதர்ப் படத் தௌ த்தோர்
            கூறிய பருவம் கழிந்தன்று பாரிய
            பராரை வேம்பின் படு சினை இருந்த
            குராஅற் கூகையும் இராஅ இசைக்கும்
            ஆனா நோய் அட வருந்தி இன்னும்
            தமியேன் கேட்குவென் கொல்லோ
            பரியரைப் பெண்ணை அன்றிற் குரலே


            வரைவிடை மெலிந்த தலைமகள் வன்புறை எதிர்மொழிந்தது


            219 நெய்தல் - தாயங்கண்ணனார்


            கண்ணும் தோளும் தண் நறுங் கதுப்பும்
            பழ நலம் இழந்து பசலை பாய
            இன் உயிர் பெரும்பிறிது ஆயினும் என்னதூஉம்
            புலவேன் வாழி தோழி சிறு கால்
            அலவனொடு பெயரும் புலவுத் திரை நளி கடல்
            பெரு மீன் கொள்ளும் சிறுகுடிப் பரதவர்
            கங்குல் மாட்டிய கனை கதிர் ஒண் சுடர்
            முதிரா ஞாயிற்று எதிர் ஒளி கடுக்கும்
            கானல்அம் பெருந் துறைச் சேர்ப்பன்
            தானே யானே புணர்ந்தமாறே


            வரைவிடை வைத்துப் பிரிய ஆற்றாளாய
            தலைமகள் தோழிக்குச் சொல்லியது


            220 குறிஞ்சி - குண்டுகட்பாலியாதனார்


            சிறு மணி தொடர்ந்து பெருங் கச்சு நிறீஇ
            குறு முகிழ் எருக்கங் கண்ணி சூடி
            உண்ணா நல் மாப் பண்ணி எம்முடன்
            மறுகுடன் திரிதரும் சிறு குறுமாக்கள்
            பெரிதும் சான்றோர்மன்ற விசிபிணி
            முழவுக் கண் புலரா விழவுடை ஆங்கண்
            ஊரேம் என்னும் இப் பேர் ஏமுறுநர்
            தாமே ஒப்புரவு அறியின் தேமொழிக்
            கயல் ஏர் உண்கண் குறுமகட்கு
            அயலோர் ஆகல் என்று எம்மொடு படலே


            குறை நேர்ந்த தோழி தலைமகளை முகம் புக்கது பின்னின்ற
            தலைமகன் தோழி கேட்பத் தலைமகளை ஓம்படுத்ததூஉம்
            ஆம்.தான் ஆற்றானாய்ச் சொல்லியதூஉம் ஆம்


            221 முல்லை - இடைக்காடனார்


            மணி கண்டன்ன மா நிறக் கருவிளை
            ஒண் பூந் தோன்றியடு தண் புதல் அணிய
            பொன் தொடர்ந்தன்ன தகைய நன் மலர்க்
            கொன்றை ஒள் இணர் கோடுதொறும் தூங்க
            வம்பு விரித்தன்ன செம் புலப் புறவில்
            நீர் அணிப் பெரு வழி நீள் இடைப் போழ
            செல்க பாக நின் செய்வினை நெடுந் தேர்
            விருந்து விருப்புறூஉம் பெருந் தோட் குறுமகள்
            மின் ஒளிர் அவிர் இழை நல் நகர் விளங்க
            நடை நாட் செய்த நவிலாச் சீறடிப்
            பூங் கட் புதல்வன் உறங்குவயின் ஒல்கி
            வந்தீக எந்தை என்னும்
            அம் தீம் கிளவி கேட்கம் நாமே


            வினை முற்றி மறுத்தராநின்ற தலைமகன் பாகற்குச் சொல்லியது


            222 குறிஞ்சி - கபிலர்


            கருங் கால் வேங்கைச் செவ் வீவாங்கு சினை
            வடுக் கொளப் பிணித்த விடுபுரி முரற்சிக்
            கை புனை சிறு நெறி வாங்கி பையென
            விசும்பு ஆடு ஆய் மயில் கடுப்ப யான் இன்று
            பசுங் காழ் அல்குல் பற்றுவனன் ஊக்கிச்
            செலவுடன் விடுகோ தோழி பலவுடன்
            வாழை ஓங்கிய வழை அமை சிலம்பில்
            துஞ்சு பிடி மருங்கின் மஞ்சு பட காணாது
            பெருங் களிறு பிளிறும் சோலை அவர்
            சேண் நெடுங் குன்றம் காணிய நீயே


            தோழி தலைமகன் வரவு உணர்ந்து சிறைப்புறமாகச்
            செறிப்பு அறிவுறீஇ வரைவு கடாயது


            223 நெய்தல் - உலோச்சனார்


            இவள்தன் காமம் பெருமையின் காலை என்னாள் நின்
            அன்பு பெரிது உடைமையின் அளித்தல் வேண்டி
            பகலும் வருதி பல் பூங் கானல்
            இன்னீர்ஆகலோ இனிதால் எனின் இவள்
            அலரின் அருங் கடிப் படுகுவள் அதனால்
            எல்லி வம்மோ மெல்லம் புலம்ப
            சுறவினம் கலித்த நிறை இரும் பரப்பின்
            துறையினும் துஞ்சாக் கண்ணர்
            பெண்டிரும் உடைத்து இவ் அம்பல் ஊரே


            பகற்குறி வந்து மீள்வானைத் தோழி இரவுக்குறி
            நேர்வாள் போன்று அதுவும் மறுத்து வரைவு கடாயது


            224 பாலை - பாலை பாடிய பெருங்கடுங்கோ


            அன்பினர் மன்னும் பெரியர் அதன்தலை
            பின்பனி அமையம் வரும் என முன்பனிக்
            கொழுந்து முந்துறீஇக் குரவு அரும்பினவே
            புணர்ந்தீர் புணர்மினோ என்ன இணர்மிசைச்
            செங் கண் இருங் குயில் எதிர் குரல் பயிற்றும்
            இன்ப வேனிலும் வந்தன்று நம்வயின்
            பிரியலம் என்று தௌ த்தோர் தேஎத்து
            இனி எவன் மொழிகோ யானே கயன் அறக்
            கண் அழிந்து உலறிய பல் மர நெடு நெறி
            வில் மூசு கவலை விலங்கிய
            வெம் முனை அருஞ் சுரம் முன்னியோர்க்கே


            தோழியால் பிரிவு உணர்த்தப்பட்ட தலைமகள்
            பெயர்த்தும் சொல் கடாவப்பட்டு அறிவிலாதேம்
            என்னை சொல்லியும் பிரியார் ஆகாரோ என்று சொல்லியது


            225 குறிஞ்சி - கபிலர்


            முருகு உறழ் முன்பொடு கடுஞ் சினம் செருக்கிப்
            பொருத யானை வெண் கோடு கடுப்ப
            வாழை ஈன்ற வை ஏந்து கொழு முகை
            மெல் இயல் மகளிர் ஓதி அன்ன
            பூவொடு துயல் வரும் மால் வரை நாடனை
            இரந்தோர் உளர்கொல் தோழி திருந்து இழைத்
            தொய்யில் வன முலை வரி வனப்பு இழப்பப்
            பயந்து எழு பருவரல் தீர
            நயந்தோர்க்கு உதவா நார் இல் மார்பே


            வன்புறை எதிர் அழிந்தது பரத்தை தலைமகட்குப்
            பாங்காயின வாயில் கேட்பச் சொல்லியதூஉம் ஆம்


            226 பாலை - கணி புன்குன்றனார்


            மரம் சா மருந்தும் கொள்ளார் மாந்தர்
            உரம் சாச் செய்யார் உயர்தவம் வளம் கெடப்
            பொன்னும் கொள்ளார் மன்னர் நன்னுதல்
            நாம் தம் உண்மையின் உளமே அதனால்
            தாம் செய்பொருள் அளவு அறியார் தாம் கசிந்து
            என்றூழ் நிறுப்ப நீள் இடை ஒழிய
            சென்றோர்மன்ற நம் காதலர் என்றும்
            இன்ன நிலைமைத்து என்ப
            என்னோரும் அறிப இவ் உலகத்தானே


            பிரிவிடை மெலிந்த தலைமகள் வன்புறை எதிர்மொழிந்தது


            227 நெய்தல் - தேவனார்


            அறிந்தோர் அறன் இலர் என்றலின் சிறந்த
            இன் உயிர் கழியினும் நனி இன்னாதே
            புன்னைஅம் கானல் புணர் குறி வாய்த்த
            பின் ஈர் ஓதி என் தோழிக்கு அன்னோ
            படு மணி யானைப் பசும்பூட் சோழர்
            கொடி நுடங்கு மறுகின் ஆர்க்காட்டு ஆங்கண்
            கள்ளுடைத் தடவில் புள் ஒலித்து ஓவாத்
            தேர் வழங்கு தெருவின் அன்ன
            கௌவை ஆகின்றது ஐய நின் அருளே


            வரையாது நெடுங்காலம் வந்து ஒழுக தோழி
            தலைமகனை வரைவு முடுகச் சொல்லியது


            228 குறிஞ்சி - முடத்திருமாறனார்


            என் எனப்படுமோ தோழி மின்னு வசிபு
            அதிர் குரல் எழிலி முதிர் கடன் தீர
            கண் தூர்பு விரிந்த கனை இருள் நடு நாள்
            பண்பு இல் ஆர் இடை வரூஉம் நம் திறத்து
            அருளான்கொல்லோ தானே கானவன்
            சிறு புறம் கடுக்கும் பெருங் கை வேழம்
            வெறி கொள் சாபத்து எறி கணை வெரீஇ
            அழுந்துபட விடரகத்து இயம்பும்
            எழுந்து வீழ் அருவிய மலை கிழவோனே


            தோழி சிறைப்புறமாகத் தலைமகட்குச்
            சொல்லுவாளாய் தலைமகன் கேட்பச் சொல்லியது


            229 பாலை - (?)


            சேறும் சேறும் என்றலின் பல புலந்து
            சென்மின் என்றல் யான் அஞ்சுவலே
            செல்லாதீம் எனச் செப்பின் பல்லோர்
            நிறத்து எறி புன் சொலின்திறத்து அஞ்சுவலே
            அதனால் சென்மின் சென்று வினை முடிமின் சென்றாங்கு
            அவண் நீடாதல் ஓம்புமின் யாமத்து
            இழை அணி ஆகம் வடுக் கொள முயங்கி
            உழையீராகவும் பனிப்போள் தமியே
            குழைவான் கண்ணிடத்து ஈண்டித் தண்ணென
            ஆடிய இள மழைப் பின்றை
            வாடையும் கண்டிரோ வந்து நின்றதுவே


            தலைமகனால் பிரிவு உணர்த்தப்பட்ட தோழி
            தலைமகளை ஆற்றுவித்துச் செல்ல உடன்பட்டது
            செலவு அழுங்குவித்ததூஉம் ஆம்


            230 மருதம் - ஆலங்குடி வங்கனார்


            முயப் பிடிச் செவியின் அன்ன பாசடை
            கயக் கணக் கொக்கின் அன்ன கூம்பு முகை
            கணைக் கால் ஆம்பல் அமிழ்து நாறு தண் போது
            குணக்குத் தோன்று வெள்ளியின் இருள் கெட விரியும்
            கயற்கணம் கலித்த பொய்கை ஊர
            முனிவு இல் பரத்தையை எற் துறந்து அருளாய்
            நனி புலம்பு அலைத்த எல்லை நீங்க
            புதுவறம்கூர்ந்த செறுவில் தண்ணென
            மலி புனல் பரத்தந்தாஅங்கு
            இனிதே தெய்ய நின் காணுங்காலே


            தோழி வாயில் மறுத்தது


            231 நெய்தல் - இளநாகனார்


            மை அற விளங்கிய மணி நிற விசும்பில்
            கைதொழும் மரபின் எழு மீன் போல
            பெருங் கடற் பரப்பின் இரும் புறம் தோய
            சிறு வெண் காக்கை பலவுடன் ஆடும்
            துறை புலம்பு உடைத்தே தோழி பண்டும்
            உள் ஊர்க் குரீஇக் கரு உடைத்தன்ன
            பெரும் போது அவிழ்ந்த கருந் தாட் புன்னைக்
            கானல்அம் கொண்கன் தந்த
            காதல் நம்மொடு நீங்காமாறே


            சிறைப்புறமாகத் தோழி சொல்லி வரைவு கடாயது


            232 குறிஞ்சி - முதுவெங்கண்ணனார்


            சிறு கண் யானைப் பெருங் கை ஈர் இனம்
            குளவித் தண் கயம் குழையத் தீண்டி
            சோலை வாழை முணைஇ அயலது
            வேரல் வேலிச் சிறுகுடி அலற
            செங் காற் பலவின் தீம் பழம் மிசையும்
            மா மலை நாட காமம் நல்கென
            வேண்டுதும் வாழிய எந்தை வேங்கை
            வீ உக வரிந்த முன்றில்
            கல் கெழு பாக்கத்து அல்கினை செலினே


            பகல் வருவானை இரவு வா எனத் தோழி சொல்லியது


            233 குறிஞ்சி - அஞ்சில் ஆந்தையார்


            கல்லாக் கடுவன் நடுங்க முள் எயிற்று
            மட மா மந்தி மாணா வன் பறழ்
            கோடு உயர் அடுக்கத்து ஆடு மழை ஒளிக்கும்
            பெருங் கல் நாடனை அருளினை ஆயின்
            இனி என கொள்ளலைமன்னே கொன் ஒன்று
            கூறுவென் வாழி தோழி முன்னுற
            நாருடை நெஞ்சத்து ஈரம் பொத்தி
            ஆன்றோர் செல் நெறி வழாஅச்
            சான்றோன் ஆதல் நன்கு அறிந்தனை தௌ¢மே


            வரையாது நெடுங்காலம் வந்து ஒழுக
            இவள் ஆற்றாள் என்பது உணர்ந்து சிறைப்
            புறமாகத் தலைமகட்குத் தோழி சொல்லியது


            234 - மூலபாடம் மறைந்து போனது


            ஆனால் நற்றிணை மறைந்த பாடல் இ·தாகலாம் என
            ஐயுற்றுக் காட்டப்படும் பாடல்கள் கீழுள்ளன


            களவியற் காரிகை பதிப்பித்த பேராசிரியர் வையாபுரிப்பிள்ளை
            அவர்கள் பக்கம் 129 ல் நற்றிணை ஆகலாம் என இதனை
            குறித்துள்ளார். இறையனார் அகப் பொருளுரை சூத்திரம்
            28 லும் இ·தே 'அறத்தொடு நிற்றலுக்கு' எடுத்துக் காட்டாக
            ஆளப்படுகின்றதாம்
            மேலும் 8 அடிகள் மட்டுமே உள்ளமை நோக்த்தக்கது


            சான்றோர் வருந்திய வருத்தமும் நுமது
            வான் தோய்வு அன்ன குடிமையும் நோக்கித்
            திரு மணி வரன்றும் குன்றம் கொண்டு இவள்
            வரு முலை ஆகம் வழங்கினோ நன்றே
            அ·து ஆன்று
            அடை பொருள் கருதுவிர் ஆயின் குடையடு
            கழுமலம் தந்த நல் தேர்ச் செம்பியன்
            பங்குனி விழவின் உறந்தையடு
            உள்ளி விழவின் வஞ்சியும் சிறிதே


            அதான்று தொலங்காப்பியப் பொருளதிகார உரையில் (களவியல் 23)
            நச்சினார்க்கினியர் மேற்கோளன்று நற்றிணை பாடலாக தோற்றுகிறது
            அ·து வருமாறு


            நெருநலும் முன்னாள் எல்லையும் ஒருசிறை
            புதுவை ஆகலின் கிளத்தல் நாணி
            நேர் இறை வளைத் தோள் நின் தோழி செய்த
            ஆர் உயிர் வருத்தம் களையாயோ என
            எற் குறை உறுதிர் ஆயின் சொற் குறை
            எம்பதத்து எளியள் அல்லள் எமக்கு ஓர்
            கட் காண் கடவுள் அல்லளோ பெரும
            ஆய்கொல் மிளகின் அமலை அம் கொழுங் கொடி
            துஞ்சு புலி வரிப் புறம் தைவரும்
            மஞ் சுசூழ் மணிவரை மன்னநன் மகளே


            இவ்விரண்டில் ஏதோ ஒன்று நற்றிணை
            மறைந்து போன பாடலாகலாம்


            235 நெய்தல் - (?)


            உரவுத் திரை பொருத பிணர் படு தடவு முதல்
            அரவு வாள் வாய முள் இலைத் தாழை
            பொன் நேர் தாதின் புன்னையடு கமழும்
            பல் பூங் கானல் பகற்குறி வந்து நம்
            மெய் கவின் சிதையப் பெயர்ந்தனனாயினும்
            குன்றின் தோன்றும் குவவு மணல் ஏறி
            கண்டனம் வருகம் சென்மோ தோழி
            தண் தார் அகலம் வண்டு இமிர்பு ஊத
            படு மணிக் கலி மாக் கடைஇ
            நெடு நீர்ச் சேர்ப்பன் வரூஉம் ஆறே


            வரைவு நீட ஆற்றாளாங் காலத்துத் தோழி வரைவு மலிந்தது


            236 குறிஞ்சி - நம்பி குட்டுவன்


            நோயும் கைம்மிகப் பெரிதே மெய்யும்
            தீ உமிழ் தெறலின் வெய்தாகின்றே
            ஒய்யெனச் சிறிது ஆங்கு உயிரியர் பையென
            முன்றில் கொளினே நந்துவள் பெரிது என
            நிரைய நெஞ்சத்து அன்னைக்கு உய்த்து ஆண்டு
            உரை இனி வாழி தோழி புரை இல்
            நுண் நேர் எல் வளை நெகிழ்த்தோன் குன்றத்து
            அண்ணல் நெடு வரை ஆடி தண்ணென
            வியல் அறை மூழ்கிய வளி என்
            பயலை ஆகம் தீண்டிய சிறிதே


            தலைமகன் சிறைப்புறமாக வற்புறுக்கும்
            தோழிக்குத் தலைமகள் சொல்லியது


            237 பாலை - காரிக்கண்ணனார்


            நனி மிகப் பசந்து தோளும் சாஅய்
            பனி மலி கண்ணும் பண்டு போலா
            இன் உயிர் அன்ன பிரிவு அருங் காதலர்
            நீத்து நீடினர் என்னும் புலவி
            உட்கொண்டு ஊடின்றும் இலையோ மடந்தை
            உவக்காண் தோன்றுவ ஓங்கி வியப்புடை
            இரவலர் வரூஉம் அளவை அண்டிரன்
            புரவு எதிர்ந்து தொகுத்த யானை போல
            உலகம் உவப்ப ஓது அரும்
            வேறு பல் உருவின் ஏர்தரும் மழையே


            தோழி உரை மாறுபட்டது


            238 முல்லை - கந்தரத்தனார்


            வறம் கொல வீந்த கானத்து குறும் பூங்
            கோதை மகளிர் குழூஉ நிரை கடுப்ப
            வண்டு வாய் திறப்ப விண்ட பிடவம்
            மாலை அந்தி மால் அதர் நண்ணிய
            பருவம் செய்த கருவி மா மழை
            அவர் நிலை அறியுமோ ஈங்கு என வருதல்
            சான்றோர்ப் புரைவதோ அன்றே மான்று உடன்
            உர உரும் உரறும் நீரின் பரந்த
            பாம்பு பை மழுங்கல் அன்றியும் மாண்ட
            கனியா நெஞ்சத்தானும்
            இனிய அல்ல நின் இடி நவில் குரலே


            தலைமகள் பருவம் கண்டு அழிந்தது


            239 நெய்தல் - குன்றியனார்


            ஞான்ற ஞாயிறு குடமலை மறைய
            மான்ற மாலை மகிழ்ந்த பரதவர்
            இனிது பெறு பெரு மீன் எளிதினின் மாறி
            அலவன் ஆடிய புலவு மணல் முன்றில்
            காமர் சிறுகுடிச் செல்நெறி வழியின்
            ஆய் மணி பொதி அவிழ்ந்தாங்கு நெய்தல்
            புல் இதழ் பொதிந்த பூத் தப மிதிக்கும்
            மல்லல் இருங் கழி மலி நீர்ச் சேர்ப்பற்கு
            அமைந்து தொழில் கேட்டன்றோ இலமே முன்கை
            வார் கோல் எல் வளை உடைய வாங்கி
            முயங்கு எனக் கலுழ்ந்த இவ் ஊர்
            எற்று ஆவதுகொல் யாம் மற்றொன்று செயினே


            தோழி தலைமகன் சிறைப்புறமாகச் சொல்லியது


            240 பாலை - நப்பாலத்தனார்


            ஐதே கம்ம இவ் உலகு படைத்தோனே
            வை ஏர் வால் எயிற்று ஒள் நுதற் குறுமகள்
            கை கவர் முயக்கம் மெய் உறத் திருகி
            ஏங்கு உயிர்ப்பட்ட வீங்கு முலை ஆகம்
            துயில் இடைப்படூஉம் தன்மையதுஆயினும்
            வெயில் வெய்துற்ற பரல் அவல் ஒதுக்கில்
            கணிச்சியில் குழித்த கூவல் நண்ணி
            ஆன் வழிப் படுநர் தோண்டிய பத்தல்
            யானை இன நிரை வெளவும்
            கானம் திண்ணிய மலை போன்றிசினே


            பிரிவிடை மெலிந்த தலைமகள் சொல்லியது
            நெஞ்சினால் பொருள் வலிக்கப்பட்டு
            ஆற்றானாய தலைமகன் சொல்லியதூஉம் ஆம்


            241 பாலை - மதுரைப் பெருமருதனார்


            உள்ளார்கொல்லோ தோழி கொடுஞ் சிறைப்
            புள் அடி பொறித்த வரியுடைத் தலைய
            நீர் அழி மருங்கின் ஈர் அயிர் தோன்ற
            வளரா வாடை உளர்பு நனி தீண்டலின்
            வேழ வெண் பூ விரிவன பலவுடன்
            வேந்து வீசு கவரியின் பூம் புதல் அணிய
            மழை கழி விசும்பின் மாறி ஞாயிறு
            விழித்து இமைப்பது போல் விளங்குபு மறைய
            எல்லை போகிய பொழுதின் எல் உற
            பனிக்கால் கொண்ட பையுள் யாமத்து
            பல் இதழ் உண்கண் கலுழ
            நில்லாப் பொருட்பிணிப் பிரிந்திசினோரே


            தலைமகள் வன்புறை எதிர் அழிந்தது


            242 முல்லை - விழிக்கட்பேதைப் பெருங்கண்ணனார்


            இலை இல பிடவம் ஈர் மலர் அரும்ப
            புதல் இவர் தளவம் பூங் கொடி அவிழ
            பொன் எனக் கொன்றை மலர மணி எனப்
            பல் மலர் காயாங் குறுஞ் சினை கஞல
            கார் தொடங்கின்றே காலை வல் விரைந்து
            செல்க பாக நின் தேரே உவக்காண்
            கழிப் பெயர் களரில் போகிய மட மான்
            விழிக் கட் பேதையடு இனன் இரிந்து ஓட
            காமர் நெஞ்சமொடு அகலா
            தேடூஉ நின்ற இரலை ஏறே


            வினை முற்றி மறுத்தராநின்ற தலைமகன்
            கார் கண்டு பாகற்குச் சொல்லியது


            243 பாலை - காமக்கணிப் பசலையார்


            தேம் படு சிலம்பில் தௌ அறல் தழீஇய
            துறுகல் அயல தூ மணல் அடைகரை
            அலங்கு சினை பொதுளிய நறு வடி மாஅத்துப்
            பொதும்புதோறு அல்கும் பூங் கண் இருங் குயில்
            கவறு பெயர்த்தன்ன நில்லா வாழ்க்கை இட்டு
            அகறல் ஓம்புமின் அறிவுடையீர் என
            கையறத் துறப்போர்க் கழறுவ போல
            மெய் உற இருந்து மேவர நுவல
            இன்னாது ஆகிய காலை பொருள்வயிற்
            பிரியல் ஆடவர்க்கு இயல்பு எனின்
            அரிது மன்றம்ம அறத்தினும் பொருளே


            பிரிவிடை மெலிந்த தலைமகள் சொல்லியது


            244 குறிஞ்சி - கூற்றங்குமரனார்


            விழுந்த மாரிப் பெருந் தண் சாரல்
            கூதிர்க் கூதளத்து அலரி நாறும்
            மாதர் வண்டின் நயவரும் தீம் குரல்
            மணம் நாறு சிலம்பின் அசுணம் ஓர்க்கும்
            உயர் மலை நாடற்கு உரைத்தல் ஒன்றோ
            துயர் மருங்கு அறியா அன்னைக்கு இந் நோய்
            தணியுமாறு இது என உரைத்தல் ஒன்றோ
            செய்யாய் ஆதலின் கொடியை தோழி
            மணி கெழு நெடு வரை அணி பெற நிவந்த
            செயலை அம் தளிர் அன்ன என்
            மதன் இல் மா மெய்ப் பசலையும் கண்டே


            அறத்தொடுநிலை வலித்த
            தோழியைத் தலைவி முகம் புக்கது


            245 நெய்தல் - அல்லங்கீரனார்


            நகையாகின்றே தோழி தகைய
            அணி மலர் முண்டகத்து ஆய் பூங்கோதை
            மணி மருள் ஐம்பால் வண்டு படத் தைஇ
            துணி நீர்ப் பௌவம் துணையோடு ஆடி
            ஒழுகு நுண் நுசுப்பின் அகன்ற அல்குல்
            தௌ தீம் கிளவி யாரையோ என்
            அரிது புணர் இன் உயிர் வவ்விய நீ என
            பூண் மலி நெடுந் தேர்ப் புரவி தாங்கி
            தான் நம் அணங்குதல் அறியான் நம்மின்
            தான் அணங்குற்றமை கூறி கானல்
            சுரும்பு இமிர் சுடர் நுதல் நோக்கி
            பெருங் கடற் சேர்ப்பன் தொழுது நின்றதுவே


            குறை நேர்ந்த தோழி தலைமகளை முகம் புக்கது


            246 பாலை - காப்பியஞ் சேந்தனார்


            இடூஉ ஊங்கண் இனிய படூஉம்
            நெடுஞ் சுவர்ப் பல்லியும் பாங்கில் தேற்றும்
            மனை மா நொச்சி மீமிசை மாச் சினை
            வினை மாண் இருங் குயில் பயிற்றலும் பயிற்றும்
            உரம் புரி உள்ளமொடு சுரம் பல நீந்தி
            செய்பொருட்கு அகன்றனராயினும் பொய்யலர்
            வருவர் வாழி தோழி புறவின்
            பொன் வீக் கொன்றையடு பிடவுத் தளை அவிழ
            இன் இசை வானம் இரங்கும் அவர்
            வருதும் என்ற பருவமோ இதுவே


            பிரிவிடை மெலிந்த தலைமகளைத் தோழி வற்புறீஇயது


            247 குறிஞ்சி - பரணர்


            தொன்று படு துப்பொடு முரண் மிகச் சினைஇக்
            கொன்ற யானைச் செங் கோடு கழாஅ
            அழி துளி பொழிந்த இன் குரல் எழிலி
            எ·குறு பஞ்சிற்று ஆகி வைகறைக்
            கோடு உயர் நெடு வரை ஆடும் நாட நீ
            நல்காய்ஆயினும் நயன் இல செய்யினும்
            நின் வழிப்படூஉம் என் தோழி நல் நுதல்
            விருந்து இறைகூடிய பசலைக்கு
            மருந்து பிறிது இன்மை நன்கு அறிந்தனை சென்மே


            நீட்டியாமை வரை எனத் தோழி சொல்லியது


            248 முல்லை - காசிபன் கீரனார்


            சிறு வீ முல்லைத் தேம் கமழ் பசு வீ
            பொறி வரி நல் மான் புகர் முகம் கடுப்ப
            தண் புதல் அணிபெற மலர வண் பெயல்
            கார் வரு பருவம் என்றனர்மன் இனி
            பேர் அஞர் உள்ளம் நடுங்கல் காணியர்
            அன்பு இன்மையின் பண்பு இல பயிற்றும்
            பொய் இடி அதிர் குரல் வாய் செத்து ஆலும்
            இன மயில் மடக் கணம் போல
            நினை மருள்வேனோ வாழியர் மழையே


            பருவம் கண்டு ஆற்றாளாகிய தலைமகளைத்
            தோழி மழை மேல் வைத்துப் பருவம் மறுத்தது


            249 நெய்தல் - உலோச்சனார்


            இரும்பின் அன்ன கருங் கோட்டுப் புன்னை
            நீலத்து அன்ன பாசிலை அகம்தொறும்
            வெள்ளி அன்ன விளங்கு இணர் நாப்பண்
            பொன்னின் அன்ன நறுந் தாது உதிர
            புலிப் பொறிக் கொண்ட பூ நாறு குரூஉச் சுவல்
            வரி வண்டு ஊதலின் புலி செத்து வெரீஇ
            பரியுடை வயங்கு தாள் பந்தின் தாவத்
            தாங்கவும் தகை வரை நில்லா ஆங்கண்
            மல்லல்அம் சேரி கல்லெனத் தோன்றி
            அம்பல் மூதூர் அலர் எழ
            சென்றது அன்றோ கொண்கன் தேரே


            வரைவிடை மெலிந்தது


            250 மருதம் - மதுரை ஓலைக் கடையத்தார் நல்வெள்ளையார்


            நகுகம் வாராய் பாண பகுவாய்
            அரி பெய் கிண்கிணி ஆர்ப்ப தெருவில்
            தேர் நடைபயிற்றும் தேமொழிப் புதல்வன்
            பூ நாறு செவ் வாய் சிதைத்த சாந்தமொடு
            காமர் நெஞ்சம் துரப்ப யாம் தன்
            முயங்கல் விருப்பொடு குறுகினேமாக
            பிறை வனப்பு உற்ற மாசு அறு திரு நுதல்
            நாறு இருங் கதுப்பின் எம் காதலி வேறு உணர்ந்து
            வெரூஉம் மான் பிணையின் ஒரீஇ
            யாரையோ என்று இகந்து நின்றதுவே


            புதல்வனொடு புக்க தலைமகன்
            ஆற்றானாய்ப் பாணற்கு உரைத்தது


            251 குறிஞ்சி - மதுரைப் பெருமருதிள நாகனார்


            நெடு நீர் அருவிய கடும் பாட்டு ஆங்கண்
            பிணி முதல் அரைய பெருங் கல் வாழைக்
            கொழு முதல் ஆய் கனி மந்தி கவரும்
            நல் மலை நாடனை நயவா யாம் அவன்
            நனி பேர் அன்பின் நின் குரல் ஓப்பி
            நின் புறங்காத்தலும் காண்போய் நீ என்
            தளிர் ஏர் மேனித் தொல் கவின் அழிய
            பலி பெறு கடவுட் பேணி கலி சிறந்து
            நுடங்கு நிலைப் பறவை உடங்கு பீள் கவரும்
            தோடு இடம் கோடாய் கிளர்ந்து
            நீடினை விளைமோ வாழிய தினையே


            சிறைப்புறமாகச் செறிப்பு அறிவுறீஇயது


            252 பாலை - அம்மெய்யன் நாகனார்


            உலவை ஓமை ஒல்கு நிலை ஒடுங்கி
            சிள்வீடு கறங்கும் சேய் நாட்டு அத்தம்
            திறம் புரி கொள்கையடு இறந்து செயின அல்லது
            அரும் பொருட் கூட்டம் இருந்தோர்க்கு இல் என
            வலியா நெஞ்சம் வலிப்ப சூழ்ந்த
            வினை இடை விலங்கல போலும் புனை சுவர்ப்
            பாவை அன்ன பழிதீர் காட்சி
            ஐது ஏய்ந்து அகன்ற அல்குல் மை கூர்ந்து
            மலர் பிணைத்தன்ன மா இதழ் மழைக் கண்
            முயல் வேட்டு எழுந்த முடுகு விசைக் கத நாய்
            நல் நாப் புரையும் சீறடி
            பொம்மல் ஓதி புனைஇழை குணனே


            பொருள்வயிற் பிரியும் எனக் கவன்ற
            தலைமகட்குத் தோழி சொல்லியது


            253 குறிஞ்சி - கபிலர்


            புள்ளுப் பதி சேரினும் புணர்ந்தோர்க் காணினும்
            பள்ளி யானையின் வெய்ய உயிரினை
            கழிபட வருந்திய எவ்வமொடு பெரிது அழிந்து
            எனவ கேளாய் நினையினை நீ நனி
            உள்ளினும் பனிக்கும் ஒள் இழைக் குறுமகள்
            பேர் இசை உருமொடு மாரி முற்றிய
            பல் குடைக் கள்ளின் வண் மகிழ்ப் பாரி
            பலவு உறு குன்றம் போல
            பெருங் கவின் எய்திய அருங் காப்பினளே


            செறிப்பு அறிவிறீஇ வரைவு கடாயது


            254 நெய்தல் - உலோச்சனார்


            வண்டல் தைஇயும் வரு திரை உதைத்தும்
            குன்று ஓங்கு வெண் மணற் கொடி அடும்பு கொய்தும்
            துனி இல் நல்மொழி இனிய கூறியும்
            சொல் எதிர் பெறாஅய் உயங்கி மெல்லச்
            செலீஇய செல்லும் ஒலி இரும் பரப்ப
            உமணர் தந்த உப்பு நொடை நெல்லின்
            அயினி மா இன்று அருந்த நீலக்
            கணம் நாறு பெருந் தொடை புரளும் மார்பின்
            துணை இலை தமியை சேக்குவை அல்லை
            நேர் கண் சிறு தடி நீரின் மாற்றி
            வானம் வேண்டா உழவின் எம்
            கானல்அம் சிறு குடிச் சேந்தனை செலின


            தோழி படைத்து மொழிந்தது


            255 குறிஞ்சி - ஆலம்பேரி சாத்தனார்


            கழுது கால் கிளர ஊர் மடிந்தன்றே
            உரு கெழு மரபின் குறிஞ்சி பாடி
            கடியுடை வியல் நகர்க் கானவர் துஞ்சார்
            வயக் களிறு பொருத வாள் வரி உழுவை
            கல் முகைச் சிலம்பில் குழுமும் அன்னோ
            மென் தோள் நெகிழ்ந்து நாம் வருந்தினும் இன்று அவர்
            வாரார்ஆயினோ நன்றுமன்தில்ல
            உயர் வரை அடுக்கத்து ஒளிறுபு மின்னிப்
            பெயல் கால்மயங்கிய பொழுது கழி பானாள்
            திருமணி அரவுத் தேர்ந்து உழல
            உருமுச் சிவந்து எறியும் ஓங்கு வரை ஆறே


            ஆறு பார்த்து உற்றது


            256 பாலை - பாலை பாடிய பெருங்கடுங்கோ


            நீயே பாடல் சான்ற பழி தபு சீறடி
            அல்கு பெரு நலத்து அமர்த்த கண்ணை
            காடே நிழல் கவின் இழந்த அழல் கவர் மரத்த
            புலம்பு வீற்றிருந்து நலம் சிதைந்தனவே
            இந் நிலை தவிர்ந்தனம் செலவே வைந் நுதிக்
            களவுடன் கமழ பிடவுத் தளை அவிழ
            கார் பெயல் செய்த காமர் காலை
            மடப் பிணை தழீஇய மா எருத்து இரலை
            காழ் கொள் வேலத்து ஆழ் சினை பயந்த
            கண் கவர் வரி நிழல் வதியும்
            தண் படு கானமும் தவிர்ந்தனம் செலவே


            பொருள்வயிற் பிரிந்தான் என்று ஆற்றாளாகிய
            தலைமகளைத் தலைமகன் ஆற்றியது


            257 குறிஞ்சி - வண்ணக்கன் சோருமருங்குமரனார்


            விளிவு இல் அரவமொடு தளி சிறந்து உரைஇ
            மழை எழுந்து இறுத்த நளிர் தூங்கு சிலம்பின்
            கழை அமல்பு நீடிய வான் உயர் நெடுங் கோட்டு
            இலங்கு வெள் அருவி வியன் மலைக் கவாஅன்
            அரும்பு வாய் அவிழ்ந்த கருங் கால் வேங்கைப்
            பொன் மருள் நறு வீ கல்மிசைத் தாஅம்
            நல் மலை நாட நயந்தனை அருளாய்
            இயங்குநர் மடிந்த அயம் திகழ் சிறு நெறிக்
            கடு மா வழங்குதல் அறிந்தும்
            நடு நாள் வருதி நோகோ யானே


            தோழி தலைமகனது ஏதம் சொல்லி வரைவு கடாயது


            258 நெய்தல் - நக்கீரர்


            பல் பூங் கானல் பகற்குறி மரீஇ
            செல்வல் கொண்க செறித்தனள் யாயே
            கதிர் கால் வெம்பக் கல்காய் ஞாயிற்றுத்
            திருவுடை வியல் நகர் வரு விருந்து அயர்மார்
            பொற்றொடி மகளிர் புறங்கடை உகுத்த
            கொக்கு உகிர் நிமிரல் மாந்தி எல் பட
            அகல் அங்காடி அசை நிழல் குவித்த
            பச்சிறாக் கவர்ந்த பசுங் கட் காக்கை
            தூங்கல் வங்கத்துக் கூம்பில் சேக்கும்
            மருங்கூர்ப் பட்டினத்து அன்ன இவள்
            நெருங்கு ஏர் எல்வளை ஓடுவ கண்டே


            தோழி செறிப்பு அறிவுறீஇயது


            259 குறிஞ்சி - கொற்றங் கொற்றனார்


            யாங்குச் செய்வாம்கொல் தோழி பொன் வீ
            வேங்கை ஓங்கிய தேம் கமழ் சாரல்
            பெருங் கல் நாடனொடு இரும் புனத்து அல்கி
            செவ் வாய்ப் பைங் கிளி ஓப்பி அவ் வாய்ப்
            பெரு வரை அடுக்கத்து அருவி ஆடி
            சாரல் ஆரம் வண்டு பட நீவி
            பெரிது அமர்ந்து இயைந்த கேண்மை சிறு நனி
            அரிய போலக் காண்பேன் விரி திரைக்
            கடல் பெயர்ந்தனைய ஆகி
            புலர் பதம் கொண்டன ஏனற் குரலே


            தோழி தலைமகளைச் செறிப்பு அறிவுறீஇ வரைவு கடாயது


            260 மருதம் - பரணர்


            கழுநீர் மேய்ந்த கருந் தாள் எருமை
            பழனத் தாமரைப் பனிமலர் முணைஇ
            தண்டு சேர் மள்ளரின் இயலி அயலது
            குன்று சேர் வெண் மணல் துஞ்சும் ஊர
            வெய்யை போல முயங்குதி முனை எழத்
            தெவ்வர்த் தேய்த்த செவ் வேல் வயவன்
            மலி புனல் வாயில் இருப்பை அன்ன என்
            ஒலி பல் கூந்தல் நலம் பெறப் புனைந்த
            முகை அவிழ் கோதை வாட்டிய
            பகைவன்மன் யான் மறந்து அமைகலனே


            ஊடல் மறுத்த தலைமகள் சொல்லியது


            261 குறிஞ்சி - சேந்தன் பூதனார்


            அருளிலர்வாழி தோழி மின்னு வசிபு
            இருள் தூங்கு விசும்பின் அதிரும் ஏறொடு
            வெஞ் சுடர் கரந்த கமஞ் சூல் வானம்
            நெடும் பல் குன்றத்துக் குறும் பல மறுகி
            தா இல் பெரும் பெயல் தலைஇய யாமத்து
            களிறு அகப்படுத்த பெருஞ் சின மாசுணம்
            வெளிறு இல் காழ் மரம் பிணித்து நனி மிளிர்க்கும்
            சாந்தம் போகிய தேம் கமழ் விடர் முகை
            எருவை நறும் பூ நீடிய
            பெரு வரைச் சிறு நெறி வருதலானே


            சிறைப்புறமாகத் தோழி இரவுக்குறி விலக்கி வரைவு
            கடாயது தலைமகள் இயற்பட மொழிந்ததூஉம் ஆம்


            262 பாலை - பெருந்தலைச் சாத்தனார்


            தண் புனக் கருவிளைக் கண் போல் மா மலர்
            ஆடு மயிற் பீலியின் வாடையடு துயல்வர
            உறை மயக்குற்ற ஊர் துஞ்சு யாமத்து
            நடுங்கு பிணி நலிய நல் எழில் சாஅய்
            துனி கூர் மனத்தள் முனி படர் உழக்கும்
            பணைத் தோள் அரும்பிய சுணங்கின் கணைக் கால்
            குவளை நாறும் கூந்தல் தேமொழி
            இவளின் தீர்ந்தும் ஆள்வினை வலிப்ப
            பிரிவல் நெஞ்சு என்னும்ஆயின்
            அரிது மன்றம்ம இன்மையது இளிவே


            தலைமகள் ஆற்றாக் குறிப்பு அறிந்து பிரிவிடை விலக்கியது


            263 நெய்தல் - இளவெயினனார்


            பிறை வனப்பு இழந்த நுதலும் யாழ நின்
            இறை வரை நில்லா வளையும் மறையாது
            ஊர் அலர் தூற்றும் கௌவையும் நாண் விட்டு
            உரை அவற்கு உரையாம்ஆயினும் இரை வேட்டு
            கடுஞ் சூல் வயவொடு கானல் எய்தாது
            கழனி ஒழிந்த கொடு வாய்ப் பேடைக்கு
            முட முதிர் நாரை கடல் மீன் ஒய்யும்
            மெல்லம் புலம்பற் கண்டு நிலைசெல்லாக்
            கரப்பவும் கரப்பவும் கைம்மிக்கு
            உரைத்த தோழி உண்கண் நீரே


            சிறைப்புறமாகத் தோழி தலைமகனை வரைவு கடாயது


            264 பாலை - ஆவூர்க் காவிதிகள் சாதேவனார்


            பாம்பு அளைச் செறிய முழங்கி வலன் ஏர்பு
            வான் தளி பொழிந்த காண்பு இன் காலை
            அணி கிளர் கலாவம் ஐது விரித்து இயலும்
            மணி புரை எருத்தின் மஞ்ஞை போல நின்
            வீ பெய் கூந்தல் வீசு வளி உளர
            ஏகுதி மடந்தை எல்லின்று பொழுதே
            வேய் பயில் இறும்பில் கோவலர் யாத்த
            ஆ பூண் தெண் மணி இயம்பும்
            ஈகாண் தோன்றும் எம் சிறு நல் ஊரே


            உடன் போகாநின்ற தலைமகன் தலைமகளை
            வற்புறீஇயது உடன்போய் மறுத்தரா
            நின்றான் ஊர்காட்டி வற்புறீஇயதும் ஆம்


            265 குறிஞ்சி - பரணர்


            இறுகு புனம் மேய்ந்த அறு கோட்டு முற்றல்
            அள்ளல் ஆடிய புள்ளி வரிக் கலை
            வீளை அம்பின் வில்லோர் பெருமகன்
            பூந் தோள் யாப்பின் மிஞிலி காக்கும்
            பாரத்து அன்ன ஆர மார்பின்
            சிறு கோற் சென்னி ஆரேற்றன்ன
            மாரி வண் மகிழ் ஓரி கொல்லிக்
            கலி மயில் கலாவத்து அன்ன இவள்
            ஒலி மென் கூந்தல் நம் வயினானே


            பின்னின்ற தலைமகன் நெஞ்சிற்கு உரைத்தது


            266 முல்லை - கச்சிப்பேட்டு இளந்தச்சனார்


            கொல்லைக் கோவலர் குறும்புனம் சேர்ந்த
            குறுங் காற் குரவின் குவி இணர் வான் பூ
            ஆடுடை இடைமகன் சூடப் பூக்கும்
            அகலுள் ஆங்கண் சீறூரேமே
            அதுவே சாலும் காமம் அன்றியும்
            எம் விட்டு அகறிர்ஆயின் கொன் ஒன்று
            கூறுவல் வாழியர் ஐய வேறுபட்டு
            இரீஇய காலை இரியின்
            பெரிய அல்லவோ பெரியவர் நிலையே


            தலைமகனைச் செலவுடன்பட்டது கடிநகர்
            வரைப்பில் கண்டு மகிழ்ந்த தலைமகற்குத் தோழி
            நும்மாலே ஆயிற்று என்று சொல்லியதூஉம் ஆம்


            267 நெய்தல் - கபிலர்


            நொச்சி மா அரும்பு அன்ன கண்ண
            எக்கர் ஞெண்டின் இருங் கிளைத் தொழுதி
            இலங்கு எயிற்று ஏஎர் இன் நகை மகளிர்
            உணங்கு தினை துழவும் கை போல் ஞாழல்
            மணம் கமழ் நறு வீ வரிக்கும் துறைவன்
            தன்னொடு புணர்த்த இன் அமர் கானல்
            தனியே வருதல் நனி புலம்பு உடைத்து என
            வாரேன்மன் யான் வந்தனென் தெய்ய
            சிறு நா ஒண் மணித் தௌ இசை கடுப்ப
            இன மீன் ஆர்கை ஈண்டு புள் ஒலிக்குரல்
            இவை மகன் என்னா அளவை
            வய மான் தோன்றல் வந்து நின்றனனே


            தோழி காப்புக் கைமிக்குக் காமம்
            பெருகிய காலத்துச் சிறைப்புறமாகச்
            சொல்லியது வரைவு கடாயதூஉம் ஆம்


            268 குறிஞ்சி - வெறி பாடிய காமக்கண்ணியார்


            சூருடை நனந் தலைச் சுனை நீர் மல்க
            மால் பெயல் தலைஇய மன் நெடுங் குன்றத்து
            கருங் காற் குறிஞ்சி மதன் இல் வான் பூ
            ஓவுக் கண்டன்ன இல்வரை இழைத்த
            நாறு கொள் பிரசம் ஊறு நாடற்குக்
            காதல் செய்தவும் காதலன்மை
            யாதனிற்கொல்லோ தோழி வினவுகம்
            பெய்ம் மணல் முற்றம் கடி கொண்டு
            மெய்ம் மலி கழங்கின் வேலற் தந்தே


            தலைமகட்குச் சொல்லியது தலைமகன் வந்தொழுகவும்
            வேறுபாடு கண்டாள் அவன் வருவானாகவும் நீ வேறுபட்டாய்
            வெறி எடுத்துக் கொள்ளும் வகையான் என்றதூஉம் ஆம்


            269 பாலை - எயினந்தை மகன் இளங்கீரனார்


            குரும்பை மணிப் பூண் பெருஞ் செங் கிண்கிணிப்
            பால் ஆர் துவர் வாய்ப் பைம் பூட் புதல்வன்
            மாலைக் கட்டில் மார்பு ஊர்பு இழிய
            அவ் எயிறு ஒழுகிய அவ் வாய் மாண் நகைச்
            செயிர் தீர் கொள்கை நம் உயிர் வெங் காதலி
            திருமுகத்து அலமரும் கண் இணைந்து அல்கலும்
            பெரும வள்ளியின் பிணிக்கும் என்னார்
            சிறு பல் குன்றம் இறப்போர்
            அறிவார் யார் அவர் முன்னியவ்வே


            தோழி வாயில் மறுத்தது செலவு அழுங்குவித்ததூஉம் ஆம்


            270 நெய்தல் - பரணர்


            தடந் தாள் தாழைக் குடம்பை நோனாத்
            தண்டலை கமழும் வண்டு படு நாற்றத்து
            இருள் புரை கூந்தல் பொங்கு துகள் ஆடி
            உருள் பொறி போல எம் முனை வருதல்
            அணித் தகை அல்லது பிணித்தல் தேற்றாப்
            பெருந் தோட் செல்வத்து இவளினும் எல்லா
            எற் பெரிது அளித்தனை நீயே பொற்புடை
            விரி உளைப் பொலிந்த பரியுடை நன் மான்
            வேந்தர் ஓட்டிய ஏந்து வேல் நன்னன்
            கூந்தல் முரற்சியின் கொடிதே
            மறப்பல் மாதோ நின் விறல் தகைமையே


            தோழி வாயில் நேர்கின்றாள் தலைமகனை
            நெருங்கிச் சொல்லி வாயில் எதிர்கொண்டது
            உடனிலைக் கிளவி வகையால்


            271 பாலை


            இரும் புனிற்று எருமைப் பெருஞ் செவிக் குழவி
            பைந் தாது எருவின் வைகு துயில் மடியும்
            செழுந் தண் மனையோடு எம் இவண் ஒழிய
            செல் பெருங் காளை பொய்ம் மருண்டு சேய் நாட்டுச்
            சுவைக் காய் நெல்லிப் போக்கு அரும் பொங்கர்
            வீழ் கடைத் திரள் காய் ஒருங்குடன் தின்று
            வீ சுனைச் சிறு நீர் குடியினள் கழிந்த
            குவளை உண்கண் என் மகள் ஓரன்ன
            செய் போழ் வெட்டிய பொய்தல் ஆயம்
            மாலை விரி நிலவில் பெயர்பு புறங்காண்டற்கு
            மா இருந் தாழி கவிப்ப
            தா இன்று கழிக எற் கொள்ளாக் கூற்றே


            மனை மருண்டு சொல்லியது


            272 நெய்தல் - முக்கல் ஆசான் நல்வெள்ளையார்


            கடல்அம் காக்கைச் செவ் வாய்ச் சேவல்
            படிவ மகளிர் கொடி கொய்து அழித்த
            பொம்மல் அடும்பின் வெண் மணல் ஒரு சிறை
            கடுஞ் சூல் வதிந்த காமர் பேடைக்கு
            இருஞ் சேற்று அயிரை தேரிய தெண் கழிப்
            பூஉடைக் குட்டம் துழவும் துறைவன்
            நல்காமையின் நசை பழுதாக
            பெருங் கையற்ற என் சிறுமை பலர் வாய்
            அம்பல் மூதூர் அலர்ந்து
            நோய் ஆகின்று அது நோயினும் பெரிதே


            வரையாது நெடுங்காலம் வந்தொழுக ஆற்றாளாய
            தலைமகள் சொல்லியது தோழி தலைமகளுக்குச்
            சொல்லுவாளாய் தலைமகன் கேட்பச் சொல்லியதூஉம் ஆம்


            273 குறிஞ்சி - மதுரை இளம்பாலாசிரியன் சேந்தன் கூத்தனார்


            இ·து எவன்கொல்லோ தோழி மெய் பரந்து
            எவ்வம் கூர்ந்த ஏமுறு துயரம்
            வெம்மையின் தான் வருத்துறீஇ நம் வயின்
            அறியாது அயர்ந்த அன்னைக்கு வெறி என
            வேலன் உரைக்கும் என்ப ஆகலின்
            வண்ணம் மிகுந்த அண்ணல் யானை
            நீர் கொள் நெடுஞ் சுனை அமைந்து வார்ந்து உறைந்து என்
            கண் போல் நீலம் தண் கமழ் சிறக்கும்
            குன்ற நாடனை உள்ளுதொறும்
            நெஞ்சு நடுக்குறூஉம் அவன் பண்பு தரு படரே


            தோழி தலைமகனது வரவு உணர்ந்து தலைமகட்கு
            உரைப்பாளாய் நின் வேறுபாடு தாய்க்குப் புலனாக அவள்
            வேலனைக் கூவி வெறி அயரும் என்பது படச் சொல்லியது


            274 பாலை - காவன் முல்லைப் பூதனார்


            நெடு வான் மின்னி குறுந் துளி தலைஇ
            படு மழை பொழிந்த பகுவாய்க் குன்றத்து
            உழை படு மான் பிணை தீண்டலின் இழை மகள்
            பொன் செய் காசின் ஒண் பழம் தாஅம்
            குமிழ் தலைமயங்கிய குறும் பல் அத்தம்
            எம்மொடு வருதியோ பொம்மல் ஓதி எனக்
            கூறின்றும் உடையரோ மற்றே வேறுபட்டு
            இரும் புலி வழங்கும் சோலை
            பெருங் கல் வைப்பின் சுரன் இறந்தோரே


            தோழி பருவம் மாறுபட்டது


            275 நெய்தல் - அம்மூவனார்


            செந்நெல் அரிநர் கூர் வாட் புண்ணுறக்
            காணார் முதலொடு போந்தென பூவே
            படையடும் கதிரொடும் மயங்கிய படுக்கைத்
            தன்னுறு விழுமம் அறியா மென்மெல
            தெறு கதிர் இன் துயில் பசு வாய் திறக்கும்
            பேதை நெய்தற் பெரு நீர்ச் சேர்ப்பதற்கு
            யான் நினைந்து இரங்கேனாக நோய் இகந்து
            அறனிலாளன் புகழ எற்
            பெறினும் வல்லேன்மன் தோழி யானே


            சிறைப்புறமாகத் தலைமகனது வரவுணர்ந்து
            வற்புறுப்ப வன்புறை எதிர்மொழிந்தது


            276 குறிஞ்சி - தொல் கபிலர்


            கோடு துவையா கோள் வாய் நாயடு
            காடு தேர்ந்து அசைஇய வய மான் வேட்டு
            வயவர் மகளிர் என்றிஆயின்
            குறவர் மகளிரேம் குன்று கெழு கொடிச்சியேம்
            சேணோன் இழைத்த நெடுங் காற் கழுதில்
            கான மஞ்ஞை கட்சி சேக்கும்
            கல் அகத்தது எம் ஊரே செல்லாது
            சேந்தனை சென்மதி நீயே பெரு மலை
            வாங்கு அமைப் பழுனிய நறவு உண்டு
            வேங்கை முன்றில் குரவையும் கண்டே


            பகற்குறி வந்து பெயரும்
            தலைமகனை உலகியல் சொல்லியது


            277 பாலை - தும்பி சேர் கீரனார்


            கொடியை வாழி தும்பி இந் நோய்
            படுகதில் அம்ம யான் நினக்கு உரைத்தென
            மெய்யே கருமை அன்றியும் செவ்வன்
            அறிவும் கரிதோ அறனிலோய் நினக்கே
            மனை உறக் காக்கும் மாண் பெருங் கிடக்கை
            நுண் முள் வேலித் தாதொடு பொதுளிய
            தாறு படு பீரம் ஊதி வேறுபட
            நாற்றம் இன்மையின் பசலை ஊதாய்
            சிறு குறும் பறவைக்கு ஓடி விரைவுடன்
            நெஞ்சு நெகிழ் செய்ததன் பயனோ அன்பு இலர்
            வெம் மலை அருஞ் சுரம் இறந்தோர்க்கு
            என் நிலை உரையாய் சென்று அவண் வரவே


            பட்ட பின்றை வரையாது கிழவோன் நெட்டிடைக்
            கழிந்து பொருள்வயிற் பிரியஆற்றளாகிய
            தலைமகள் தும்பிக்குச் சொல்லியது


            278 நெய்தல் - உலோச்சனார்


            படு காழ் நாறிய பராஅரைப் புன்னை
            அடு மரல் மொக்குளின் அரும்பு வாய் அவிழ
            பொன்னின் அன்ன தாது படு பல் மலர்
            சூடுநர் தொடுத்த மிச்சில் கோடுதொறும்
            நெய் கனி பசுங் காய் தூங்கும் துறைவனை
            இனி அறிந்திசினே கொண்கன் ஆகுதல்
            கழிச் சேறு ஆடிய கணைக் கால் அத்திரி
            குளம்பினும் சேயிறா ஒடுங்கின
            கோதையும் எல்லாம் ஊதை வெண் மணலே


            தோழி தலைமகட்கு வரைவு மலிந்தது


            279 பாலை - கயமனார்


            வேம்பின் ஒண் பழம் முணைஇ இருப்பைத்
            தேம் பால் செற்ற தீம் பழம் நசைஇ
            வைகு பனி உழந்த வாவல் சினைதொறும்
            நெய் தோய் திரியின் தண் சிதர் உறைப்ப
            நாட் சுரம் உழந்த வாள் கேழ் ஏற்றையடு
            பொருத யானைப் புட் தாள் ஏய்ப்ப
            பசிப் பிடி உதைத்த ஓமைச் செவ் வரை
            வெயில் காய் அமையத்து இமைக்கும் அத்தத்து
            அதர் உழந்து அசையினகொல்லோ ததர்வாய்ச்
            சிலம்பு கழீஇய செல்வம்
            பிறருழைக் கழிந்த என் ஆயிழை அடியே


            மகட் போக்கிய தாய் சொல்லியது


            280 மருதம் - பரணர்


            கொக்கினுக்கு ஒழிந்த தீம் பழம் கொக்கின்
            கூம்பு நிலை அன்ன முகைய ஆம்பல்
            தூங்கு நீர்க் குட்டத்து துடுமென வீழும்
            தண் துறை ஊரன் தண்டாப் பரத்தமை
            புலவாய் என்றி தோழி புலவேன்
            பழன யாமைப் பாசடைப் புறத்து
            கழனி காவலர் சுரி நந்து உடைக்கும்
            தொன்று முதிர் வேளிர் குன்றூர் அன்ன என்
            நல் மனை நனி விருந்து அயரும்
            கைதூவு இன்மையின் எய்தாமாறே


            வாயில் வேண்டிச் சென்ற தோழிக்குத் தலைமகள்
            மறுத்து மொழிந்தது தலைமகனை ஏற்றுக்கொண்டு
            வழிபட்டாளைப் புகழ்ந்து புக்க தோழிக்குத்
            தலைமகள் சொல்லியதூஉம் ஆம்


            281 பாலை - கழார்க் கீரன் எயிற்றியார்


            மாசு இல் மரத்த பலி உண் காக்கை
            வளி பொரு நெடுஞ் சினை தளியடு தூங்கி
            வெல் போர்ச் சோழர் கழாஅர்க் கொள்ளும்
            நல் வகை மிகு பலிக் கொடையோடு உகுக்கும்
            அடங்காச் சொன்றி அம் பல் யாணர்
            விடக்குடைப் பெருஞ் சோறு உள்ளுவன இருப்ப
            மழை அமைந்து உற்ற மால் இருள் நடு நாள்
            தாம் நம் உழையராகவும் நாம் நம்
            பனிக் கடுமையின் நனி பெரிது அழுங்கி
            துஞ்சாம் ஆகலும் அறிவோர்
            அன்பிலர் தோழி நம் காதலோரே


            வன்பொறை எதிர் அழிந்த தலைமகள்
            தோழிக்குச் சொல்லியது ஆற்றாள் எனக்
            கவன்ற தோழி தலைமகட்கு உரைத்ததூஉம் ஆம்


            282 குறிஞ்சி - நல்லூர்ச் சிறு மேதாவியார்


            தோடு அமை செறிப்பின் இலங்கு வளை ஞெகிழ
            கோடு ஏந்து அல்குல் அவ் வரி வாட
            நல் நுதல் சாய படர் மலி அரு நோய்
            காதலன் தந்தமை அறியாது உணர்த்த
            அணங்குறு கழங்கின் முது வாய் வேலன்
            கிளவியின் தணியின் நன்றுமன் சாரல்
            அகில் சுடு கானவன் உவல் சுடு கமழ் புகை
            ஆடு மழை மங்குலின் மறைக்கும்
            நாடு கெழு வெற்பனொடு அமைந்த நம் தொடர்பே


            சிறைப்புறமாகத் தோழி செறிப்பு
            அறிவுறீஇ வரைவு கடாயது


            283 நெய்தல் - மதுரை மருதன் இளநாகனார்


            ஒள் நுதல் மகளிர் ஓங்கு கழிக் குற்ற
            கண் நேர் ஒப்பின கமழ் நறு நெய்தல்
            அகல் வரிச் சிறு மனை அணியும் துறைவ
            வல்லோர் ஆய்ந்த தொல் கவின் தொலைய
            இன்னை ஆகுதல் தகுமோ ஓங்கு திரை
            முந்நீர் மீமிசைப் பலர் தொழத் தோன்றி
            ஏமுற விளங்கிய சுடரினும்
            வாய்மை சான்ற நின் சொல் நயந்தோர்க்கே


            பகற்குறி வந்த தலைமகனைத் தோழி வரைவு
            கடாயது. கடிநகர் புக்க தோழி பிற்றை ஞான்று
            வேறுபடாது ஆற்றினாய் என்று சொல்லியதூஉம் ஆம்


            284 பாலை - தேய்புரிப் பழங்கயிற்றினார்


            புறம் தாழ்பு இருண்ட கூந்தல் போதின்
            நிறம் பெறும் ஈர் இதழ்ப் பொலிந்த உண்கண்
            உள்ளம் பிணிக்கொண்டோள்வயின் நெஞ்சம்
            செல்லல் தீர்கம் செல்வாம் என்னும்
            செய்வினை முடியாது எவ்வம் செய்தல்
            எய்யாமையோடு இளிவு தலைத்தரும் என
            உறுதி தூக்காத் தூங்கி அறிவே
            சிறிது நனி விரையல் என்னும் ஆயிடை
            ஒளிறு ஏந்து மருப்பின் களிறு மாறு பற்றிய
            தேய்புரிப் பழங் கயிறு போல
            வீவதுகொல் என் வருந்திய உடம்பே


            பொருள் முடியாநின்ற தலைமகன்
            ஆற்றானாகிச் சொல்லியது


            285 குறிஞ்சி - மதுரைக் கொல்லன் வெண்ணாகனார்


            அரவு இரை தேரும் ஆர் இருள் நடு நாள்
            இரவின் வருதல் அன்றியும் உரவுக் கணை
            வன் கைக் கானவன் வெஞ் சிலை வணக்கி
            உளமிசைத் தவிர்த்த முளவுமான் ஏற்றையடு
            மனைவாய் ஞமலி ஒருங்கு புடை ஆட
            வேட்டு வலம் படுத்த உவகையன் காட்ட
            நடு காற் குரம்பைத் தன் குடிவயிற் பெயரும்
            குன்ற நாடன் கேண்மை நமக்கே
            நன்றால் வாழி தோழி என்றும்
            அயலோர் அம்பலின் அகலான்
            பகலின் வரூஉம் எறி புனத்தானே


            தோழி சிறைப்புறமாகத் தலைமகட்குச்
            சொல்லுவாளாய் தலைமகன் கேட்ப அம்பலும்
            அலரும் ஆயிற்று என்று சொல்லியது


            286 பாலை - துறைக்குறுமாவிற் பாலங் கொற்றனார


            ஊசல் ஒண் குழை உடை வாய்த்தன்ன
            அத்தக் குமிழின் ஆய் இதழ் அலரி
            கல் அறை வரிக்கும் புல்லென் குன்றம்
            சென்றோர்மன்ற செலீஇயர் என் உயிர் என
            புனை இழை நெகிழ விம்மி நொந்து நொந்து
            இனைதல் ஆன்றிசின் ஆயிழை நினையின்
            நட்டோர் ஆக்கம் வேண்டியும் ஒட்டிய
            நின் தோள் அணி பெற வரற்கும்
            அன்றோ தோழி அவர் சென்ற திறமே


            பிரிவிடை மெலிந்த தலைமகளைத் தோழி வற்புறுத்தது


            287 நெய்தல் - உலோச்சனார்


            விசும்பு உறழ் புரிசை வெம்ப முற்றி
            பைங் கண் யானை வேந்து புறத்து இறுத்த
            நல் எயிலுடையோர் உடையம் என்னும்
            பெருந் தகை மறவன் போல கொடுங் கழிப்
            பாசடை நெய்தற் பனி நீர்ச் சேர்ப்பன்
            நாம முதலை நடுங்கு பகை அஞ்சான்
            காமம் பெருமையின் வந்த ஞான்றை
            அருகாது ஆகி அவன்கண் நெஞ்சம்
            நள்ளென் கங்குல் புள் ஒலி கேட்டொறும்
            தேர் மணித் தௌ இசைகொல் என
            ஊர் மடி கங்குலும் துயில் மறந்ததுவே


            காப்பு மிகுதிக்கண் ஆற்றாளாகிய தலைமகள் சொல்லியது


            288 குறிஞ்சி - குளம்பனார்


            அருவி ஆர்க்கும் அணங்குடை நெடுங் கோட்டு
            ஞாங்கர் இள வெயில் உணீஇய ஓங்கு சினைப்
            பீலி மஞ்ஞை பெடையோடு ஆலும்
            குன்ற நாடன் பிரிவின் சென்று
            நல் நுதல் பரந்த பசலை கண்டு அன்னை
            செம் முது பெண்டிரொடு நெல் முன் நிறீஇ
            கட்டின் கேட்கும்ஆயின் வெற்பில்
            ஏனற் செந் தினைப் பால் ஆர் கொழுங் குரற்
            சிறு கிளி கடிகம் சென்றும் இந்
            நெடு வேள் அணங்கிற்று என்னும்கொல் அதுவே


            தோழி சிறைப்புறமாகத் தலைமகட்கு
            உரைப்பாளாய் வெறி அறிவுறீஇ வரைவு கடாயது


            289 முல்லை - மருங்கூர்ப் பட்டினத்துச் சேந்தன் குமரனார்


            அம்ம வாழி தோழி காதலர்
            நிலம் புடைபெயர்வதாயினும் கூறிய
            சொல் புடைபெயர்தலோ இலரே வானம்
            நளி கடல் முகந்து செறிதக இருளி
            கனை பெயல் பொழிந்து கடுங் குரல் பயிற்றி
            கார் செய்து என் உழையதுவே ஆயிடை
            கொல்லைக் கோவலர் எல்லி மாட்டிய
            பெரு மர ஒடியல் போல
            அருள் இலேன் அம்ம அளியேன் யானே


            பிரிவிடைப் பருவம் கண்டு சொல்லியது


            290 மருதம் - மதுரை மருதன் இளநாகனார்


            வயல் வெள் ஆம்பல் சூடு தரு புதுப் பூக்
            கன்றுடைப் புனிற்றா தின்ற மிச்சில்
            ஓய்நடை முது பகடு ஆரும் ஊரன்
            தொடர்பு நீ வெ·கினை ஆயின் என் சொல்
            கொள்ளல்மாதோ முள் எயிற்றோயே
            நீயே பெரு நலத்தையே அவனே
            நெடு நீர்ப் பொய்கை நடு நாள் எய்தி
            தண் கமழ் புது மலர் ஊதும்
            வண்டு என மொழிப மகன் என்னாரே


            பரத்தை விறலிமேல் வைத்துத் தலைமகளை
            நெருங்கிச் சொல்லியது பரத்தையிற்பிரிய வாயிலாய்ப்
            புக்க பாணன் கேட்ப தோழி சொல்லியதூஉம் ஆம்


            291 நெய்தல் - கபிலர்


            நீர் பெயர்ந்து மாறிய செறி சேற்று அள்ளல்
            நெய்த் தலைக் கொழு மீன் அருந்த இனக் குருகு
            குப்பை வெண் மணல் ஏறி அரைசர்
            ஒண் படைத் தொகுதியின் இலங்கித் தோன்றும்
            தண் பெரும் பௌவ நீர்த் துறைவற்கு நீயும்
            கண்டாங்கு உரையாய் கொண்மோ பாண
            மா இரு முள்ளூர் மன்னன் மா ஊர்ந்து
            எல்லித் தரீஇய இன நிரைப்
            பல் ஆன் கிழவரின் அழிந்த இவள் நலனே


            வாயிலாகப் புக்க பாணற்குத் தோழி தலைமகளது
            குறிப்பு அறிந்து நெருங்கிச் சொல்லியது


            292 குறிஞ்சி - நல்வேட்டனார்


            நெடுந் தண் ஆரத்து அலங்கு சினை வலந்த
            பசுங் கேழ் இலைய நறுங் கொடித் தமாலம்
            தீம் தேன் கொள்பவர் வாங்குபு பரியும்
            யாணர் வைப்பின் கானம் என்னாய்
            களிறு பொரக் கரைந்த கயவாய்க் குண்டு கரை
            ஒளிறு வான் பளிங்கொடு செம் பொன் மின்னும்
            கருங் கற் கான்யாற்று அருஞ் சுழி வழங்கும்
            கராஅம் பேணாய் இரவரின்
            வாழேன் ஐய மை கூர் பனியே


            இரவுக்குறி மறுத்தது


            293 பாலை - கயமனார்


            மணிக் குரல் நொச்சித் தெரியல் சூடி
            பலிக் கள் ஆர் கைப் பார் முது குயவன்
            இடு பலி நுவலும் அகன்தலை மன்றத்து
            விழவுத் தலைக்கொண்ட பழ விறல் மூதூர்ப்
            பூங் கண் ஆயம் காண்தொறும் எம்போல்
            பெரு விதுப்புறுகமாதோ எம் இற்
            பொம்மல் ஓதியைத் தன் மொழிக் கொளீஇ
            கொண்டு உடன் போக வலித்த
            வன்கண் காளையை ஈன்ற தாயே


            தாய் மனை மருண்டு சொல்லியது
            அவரிடத்தாரைக் கண்டு சொல்லியதூஉம் ஆம்


            294 குறிஞ்சி - புதுக்கயத்து வண்ணக்கன் கம்பூர் கிழான்


            தீயும் வளியும் விசும்பு பயந்தாங்கு
            நோயும் இன்பமும் ஆகின்றுமாதோ
            மாயம் அன்று தோழி வேய் பயின்று
            எருவை நீடிய பெரு வரைஅகம்தொறும்
            தொன்று உறை துப்பொடு முரண் மிகச் சினைஇக்
            கொன்ற யானைக் கோடு கண்டன்ன
            செம் புடைக் கொழு முகை அவிழ்ந்த காந்தள்
            சிலம்புடன் கமழும் சாரல்
            இலங்கு மலை நாடன் மலர்ந்த மார்பே


            மணமனையுள் புக்க தோழி தலைமகளது
            கவின் கண்டு சொல்லியது


            295 நெய்தல் - ஒளவையார்


            முரிந்த சிலம்பின் நெரிந்த வள்ளியின்
            புறன் அழிந்து ஒலிவரும் தாழ் இருங் கூந்தல்
            ஆயமும் அழுங்கின்று யாயும் அ·து அறிந்தனள்
            அருங் கடி அயர்ந்தனள் காப்பே எந்தை
            வேறு பல் நாட்டுக் கால் தர வந்த
            பல வினை நாவாய் தோன்றும் பெருந் துறை
            கலி மடைக் கள்ளின் சாடி அன்ன எம்
            இள நலம் இற்கடை ஒழியச்
            சேறும் வாழியோ முதிர்கம் யாமே


            தோழி செறிப்பு அறிவுறீஇ வரைவு கடாயது சிறைப்புறமும் ஆம்


            296 பாலை - குதிரைத் தறியனார்


            என் ஆவதுகொல் தோழி மன்னர்
            வினை வல் யானைப் புகர் முகத்து அணிந்த
            பொன் செய் ஓடைப் புனை நலம் கடுப்ப
            புழற் காய்க் கொன்றைக் கோடு அணி கொடி இணர்
            ஏ கல் மீமிசை மேதக மலரும்
            பிரிந்தோர் இரங்கும் அரும் பெறல் காலையும்
            வினையே நினைந்த உள்ளமொடு துனைஇச்
            செல்ப என்ப காதலர்
            ஒழிதும் என்ப நாம் வருந்து படர் உழந்தே


            தோழியால் பிரிவு உணர்த்தப்பட்ட தலைமகள் சொல்லியது


            297 குறிஞ்சி - மதுரை அளக்கர் ஞாழார் மகனார் மள்ளனார்


            பொன் செய் வள்ளத்துப் பால் கிழக்கு இருப்ப
            நின் ஒளி எறியச் சேவடி ஒதுங்காய்
            பல் மாண் சேக்கைப் பகை கொள நினைஇ
            மகிழா நோக்கம் மகிழ்ந்தனை போன்றனை
            எவன்கொல் என்று நினைக்கலும் நினைத்திலை
            நின்னுள் தோன்றும் குறிப்பு நனி பெரிதே
            சிதர் நனை முணைஇய சிதர் கால் வாரணம்
            முதிர் கறி யாப்பின் துஞ்சும் நாடன்
            மெல்ல வந்து நல் அகம் பெற்றமை
            மையல் உறுகுவள் அன்னை
            ஐயம் இன்றிக் கடுங் கவவினளே


            தோழி சிறைப்புறமாகத் தலைமகட்கு உரைப்பாளாய்
            தலைமகன் கேட்பச் சொல்லி யது தோழி தலைமகளை
            அறத்தொடுநிலை வலிப்பித்ததூஉம் ஆம்


            298 பாலை - விற்றூற்று வண்ணக்கன் தத்தனார்


            வம்ப மாக்கள் வரு திறம் நோக்கி
            செங் கணை தொடுத்த செயிர் நோக்கு ஆடவர்
            மடி வாய்த் தண்ணுமைத் தழங்கு குரல் கேட்ட
            எருவைச் சேவல் கிளைவயிற் பெயரும்
            அருஞ் சுரக் கவலை அஞ்சுவரு நனந்தலைப்
            பெரும் பல் குன்றம் உள்ளியும் மற்று இவள்
            கரும்புடைப் பணைத் தோள் நோக்கியும் ஒரு திறம்
            பற்றாய் வாழி எம் நெஞ்சே நல் தார்ப்
            பொற்றேர்ச் செழியன் கூடல் ஆங்கண்
            ஒருமை செப்பிய அருமை வான் முகை
            இரும் போது கமழும் கூந்தல்
            பெரு மலை தழீஇயும் நோக்கு இயையுமோமற்றே


            தோழியால் பொருள் வலிப்பித்துத் தலைமகளை
            எய்தி ஆற்றாதாய நெஞ்சினை நெருங் கிச்
            சொல்லி தலைமகன் செலவு அழுங்கியது


            299 நெய்தல் - வடம வண்ணக்கன் பேரிசாத்தனார்


            உரு கெழு யானை உடை கோடு அன்ன
            ததர் பிணி அவிழ்ந்த தாழை வான் பூ
            தயங்கு இருங் கோடை தூக்கலின் நுண் தாது
            வயங்கு இழை மகளிர் வண்டல் தாஅம்
            காமர் சிறுகுடி புலம்பினும் அவர்காண்
            நாம் இலம் ஆகுதல் அறிதும் மன்னோ
            வில் எறி பஞ்சி போல மல்கு திரை
            வளி பொரு வயங்கு பிசிர் பொங்கும்
            நளி கடற் சேர்ப்பனொடு நகாஅ ஊங்கே


            தோழி தலைமகன் சிறைப்புறமாகச் சொல்லியது


            300 மருதம் - பரணர்


            சுடர்த் தொடிக் கோமகள் சினந்தென அதன் எதிர்
            மடத் தகை ஆயம் கைதொழுதாஅங்கு
            உறு கால் ஒற்ற ஒல்கி ஆம்பல்
            தாமரைக்கு இறைஞ்சும் தண் துறை ஊரன்
            சிறு வளை விலை எனப் பெருந் தேர் பண்ணி எம்
            முன் கடை நிறீஇச் சென்றிசினோனே
            நீயும் தேரொடு வந்து பேர்தல் செல்லாது
            நெய் வார்ந்தன்ன துய் அடங்கு நரம்பின்
            இரும் பாண் ஒக்கல் தலைவன் பெரும் புண்
            ஏஎர் தழும்பன் ஊணூர் ஆங்கண்
            பிச்சை சூழ் பெருங் களிறு போல எம்
            அட்டில் ஓலை தொட்டனை நின்மே


            வாயில் மறுத்தது வரைவு கடாயதூஉம் ஆம் மாற்றோர்
            நொதுமலாளர் வரைவின் மேலிட்டு மருதத்துக் களவு


            301 குறிஞ்சி - பாண்டியன் மாறன் வழுதி


            நீள் மலைக் கலித்த பெருங் கோற் குறிஞ்சி
            நாள்மலர் புரையும் மேனி பெருஞ் சுனை
            மலர் பிணைத்தன்ன மா இதழ் மழைக் கண்
            மயில் ஓரன்ன சாயல் செந் தார்க்
            கிளி ஓரன்ன கிளவி பணைத் தோள்
            பாவை அன்ன வனப்பினள் இவள் என
            காமர் நெஞ்சமொடு பல பாராட்டி
            யாய் மறப்பு அறியா மடந்தை
            தேம் மறப்பு அறியாக் கமழ் கூந்தலளே


            சேட்படுத்து பிரிவின்கண் அன்பின்
            இயற்கையில் தகுவகையதோர் ஆற்றாமையினான்
            என்று தோழி தன்னுள்ளே சொல்லியது


            302 பாலை - மதுரை மருதன் இளநாகனார்


            இழை அணி மகளிரின் விழைதகப் பூத்த
            நீடு சுரி இணர சுடர் வீக் கொன்றைக்
            காடு கவின் பூத்தஆயினும் நன்றும்
            வரு மழைக்கு எதிரிய மணி நிற இரும் புதல்
            நரை நிறம் படுத்த நல் இணர்த் தெறுழ் வீ
            தாஅம் தேரலர்கொல்லோ சேய் நாட்டு
            களிறு உதைத்து ஆடிய கவிழ் கண் இடு நீறு
            வெளிறு இல் காழ வேலம் நீடிய
            பழங்கண் முது நெறி மறைக்கும்
            வழங்கு அருங் கானம் இறந்திசினோரே


            பருவம் கழிந்தது கண்டு தலைமகள் சொல்லியது


            303 நெய்தல் - மதுரை ஆருலவியநாட்டு ஆலம்பேரி சாத்தனார்


            ஒலி அவிந்து அடங்கி யாமம்
            நள்ளென
            கலி கெழு பாக்கம் துயில் மடிந்தன்றே
            தொன்று உறை கடவுள் சேர்ந்த பராரை
            மன்றப் பெண்ணை வாங்கு மடற் குடம்பைத்
            துணை புணர் அன்றில் உயவுக் குரல் கேட்டொறும்
            துஞ்சாக் கண்ணள் துயர் அடச் சாஅய்
            நம்வயின் வருந்தும் நன்னுதல் என்பது
            உண்டுகொல் வாழி தோழி தெண் கடல்
            வன் கைப் பரதவர் இட்ட செங் கோல்
            கொடு முடி அவ் வலை பரியப் போக்கி
            கடு முரண் எறி சுறா வழங்கும்
            நெடுநீர்ச் சேர்ப்பன்தன் நெஞ்சத்தானே


            வேட்கை தாங்ககில்லாளாய்த் தோழிக்குத் தலைமகள்
            சொல்லியது சிறைப்புறத்தான் என்பது மலிந்ததூஉம் ஆம்


            304 குறிஞ்சி - மாறோக்கத்து நப்பசலையார்


            வாரல் மென் தினைப் புலர்வுக் குரல் மாந்தி
            சாரல் வரைய கிளைஉடன் குழீஇ
            வளி எறி வயிரின் கிளி விளி பயிற்றும்
            நளி இருஞ் சிலம்பின் நல் மலை நாடன்
            புணரின் புணருமார் எழிலே பிரியின்
            மணி மிடை பொன்னின் மாமை சாய என்
            அணி நலம் சிதைக்குமார் பசலை அதனால்
            அசுணம் கொல்பவர் கை போல் நன்றும்
            இன்பமும் துன்பமும் உடைத்தே
            தண் கமழ் நறுந் தார் விறலோன் மார்பே


            வரையாது நெடுங்காலம் வந்தொழுக ஆற்றாளாகிய
            தலைமகள் வன்புறை எதிர் மொழிந்தது


            305 பாலை - கயமனார்


            வரி அணி பந்தும் வாடிய வயலையும்
            மயில் அடி அன்ன மாக் குரல் நொச்சியும்
            கடியுடை வியல் நகர் காண் வரத் தோன்ற
            தமியே கண்ட தண்டலையும் தெறுவர
            நோய் ஆகின்றே மகளை நின் தோழி
            எரி சினம் தணிந்த இலை இல் அம் சினை
            வரிப் புறப் புறவின் புலம்பு கொள் தௌ விளி
            உருப்பு அவிர் அமையத்து அமர்ப்பனள் நோக்கி
            இலங்கு இலை வெள் வேல் விடலையை
            விலங்கு மலை ஆர் இடை நலியும்கொல் எனவே


            நற்றாய் தோழிக்குச் சொல்லியது மனை மருட்சியும் ஆம்


            306 குறிஞ்சி - உரோடோகத்துக் கந்தரத்தனார்


            தந்தை வித்திய மென் தினை பைபயச்
            சிறு கிளி கடிதல் பிறக்கு யாவணதோ
            குளிர் படு கையள் கொடிச்சி செல்க என
            நல்ல இனிய கூறி மெல்லக்
            கொயல் தொடங்கினரே கானவர் கொடுங் குரல்
            சூற் பொறை இறுத்த கோல் தலை இருவி
            விழவு ஒழி வியன் களம் கடுப்பத் தெறுவர
            பைதல் ஒரு நிலை காண வைகல்
            யாங்கு வருவதுகொல்லோ தீம் சொல்
            செறி தோட்டு எல் வளைக் குறுமகள்
            சிறு புனத்து அல்கிய பெரும் புற நிலையே


            புனம் மடிவு உரைத்துச் செறிப்பு
            அறிவுறீஇயது சிறைப்புறமும் ஆம்


            307 நெய்தல் - அம்மூவனார்


            கவர் பரி நெடுந் தேர் மணியும் இசைக்கும்
            பெயர் பட இயங்கிய இளையரும் ஒலிப்பர்
            கடல் ஆடு வியல் இடைப் பேர் அணிப் பொலிந்த
            திதலை அல்குல் நலம் பாராட்டிய
            வருமே தோழி வார் மணற் சேர்ப்பன்
            இறை பட வாங்கிய முழவுமுதற் புன்னை
            மா அரை மறைகம் வம்மதி பானாள்
            பூ விரி கானல் புணர் குறி வந்து நம்
            மெல் இணர் நறும் பொழில் காணா
            அல்லல் அரும் படர் காண்கம் நாம் சிறிதே


            குறி நீட ஆற்றாளாகிய தலைமகளைத் தோழி வற்புறுத்தியது


            308 பாலை - எயினந்தை மகன் இளங்கீரனார்


            செல விரைவுற்ற அரவம் போற்றி
            மலர் ஏர் உண்கண் பனி வர ஆயிழை
            யாம் தற் கரையவும் நாணினள் வருவோள்
            வேண்டாமையின் மென்மெல வந்து
            வினவலும் தகைத்தலும் செல்லாள் ஆகி
            வெறி கமழ் துறு முடி தயங்க நல் வினைப்
            பொறி அழி பாவையின் கலங்கி நெடிது நினைந்து
            ஆகம் அடைதந்தோளே அது கண்டு
            ஈர் மண் செய்கை நீர் படு பசுங் கலம்
            பெரு மழைப் பெயற்கு ஏற்றாங்கு எம்
            பொருள் மலி நெஞ்சம் புணர்ந்து உவந்தன்றே


            நெஞ்சினால் பொருள் வலிக்கப்பட்ட
            தலைமகன் தலைமகளை எய்தி ஆற்றானாய்
            நெஞ்சினைச் சொல்லிச் செலவு அழுங்கியது


            309 குறிஞ்சி - கபிலர்


            நெகிழ்ந்த தோளும் வாடிய வரியும்
            தளிர் வனப்பு இழந்த என் நிறனும் நோக்கி
            யான் செய்தன்று இவள் துயர் என அன்பின்
            ஆழல் வாழி தோழி வாழைக்
            கொழு மடல் அகல் இலைத் தளி தலைக் கலாவும்
            பெரு மலை நாடன் கேண்மை நமக்கே
            விழுமமாக அறியுநர் இன்று என
            கூறுவைமன்னோ நீயே
            தேறுவன்மன் யான் அவருடை நட்பே


            வரைவு நீட ஆற்றாள் எனக் கவன்று தான் ஆற்றாளாகிய
            தோழியைத் தலைமகள் ஆற்றுவித்தது


            310 மருதம் - பரணர்


            விளக்கின் அன்ன சுடர் விடு தாமரை
            களிற்றுச் செவி அன்ன பாசடை தயங்க
            உண்துறை மகளிர் இரிய குண்டு நீர்
            வாளை பிறழும் ஊரற்கு நாளை
            மகட் கொடை எதிர்ந்த மடம் கெழு பெண்டே
            தொலைந்த நாவின் உலைந்த குறு மொழி
            உடன்பட்டு ஓராத் தாயரொடு ஒழிபுடன்
            சொல்லலைகொல்லோ நீயே வல்லை
            களிறு பெறு வல்சிப் பாணன் கையதை
            வள் உயிர்த் தண்ணுமை போல
            உள் யாதும் இல்லது ஓர் போர்வைஅம் சொல்லே
            வாயிலாகப் புக்க விறலியைத் தோழி சொல்லியது


            விறலியை எதிர்ப்பட்ட பரத்தை சொல்லியதூஉம் ஆம்


            311 நெய்தல் - உலோச்சனார்


            பெயினே விடு மான் உளையின் வெறுப்பத் தோன்றி
            இருங் கதிர் நெல்லின் யாணர·தே
            வறப்பின் மா நீர் முண்டகம் தாஅய்ச் சேறு புலர்ந்து
            இருங் கழிச் செறுவின் வெள் உப்பு விளையும்
            அழியா மரபின் நம் மூதூர் நன்றே
            கொழு மீன் சுடு புகை மறுகினுள் மயங்கி
            சிறு வீ ஞாழல் துறையுமார் இனிதே
            ஒன்றே தோழி நம் கானலது பழியே
            கருங் கோட்டுப் புன்னை மலர்த் தாது அருந்தி
            இருங் களிப் பிரசம் ஊத அவர்
            நெடுந் தேர் இன் ஒலி கேட்டலோ அரிதே


            அலர் கூறப்பட்டு ஆற்றாளாகிய
            தலைமகளைத் தோழி ஆற்றுவித்தது


            312 பாலை - கழார்க் கீரன் எயிற்றியார்


            நோகோ யானே நோம் என் நெஞ்சே
            பனிப் புதல் ஈங்கை அம் குழை வருட
            சிறை குவிந்திருந்த பைதல் வெண் குருகு
            பார்வை வேட்டுவன் காழ் களைந்தருள
            மாரி நின்ற மையல் அற்சிரம்
            யாம் தன் உழையம் ஆகவும் தானே
            எதிர்த்த தித்தி முற்றா முலையள்
            கோடைத் திங்களும் பனிப்போள்
            வாடைப் பெரும் பனிக்கு என்னள்கொல் எனவே


            பொருள் வலித்த தலைமகன்
            நெஞ்சினை நெருங்கிச் சொல்லியது


            313 குறிஞ்சி - தங்கால் பொற்கொல்லன் வெண்ணாகனார்


            கருங் கால் வேங்கை நாள் உறு புதுப் பூ
            பொன் செய் கம்மியன் கைவினை கடுப்ப
            தகை வனப்புற்ற கண்ணழி கட்டழித்து
            ஒலி பல் கூந்தல் அணி பெறப் புனைஇ
            காண்டற் காதல் கைம்மிக கடீஇயாற்கு
            யாங்கு ஆகுவம்கொல் தோழி காந்தள்
            கமழ் குலை அவிழ்ந்த நயவருஞ் சாரல்
            கூதள நறும் பொழில் புலம்ப ஊர்வயின்
            மீள்குவம் போலத் தோன்றும் தோடு புலர்ந்து
            அருவியின் ஒலித்தல் ஆனா
            கொய்பதம் கொள்ளும் நாம் கூஉம் தினையே


            தோழி சிறைப்புறமாகத் தலைமகட்குச் சொல்லுவாளாய்
            புனம் அழிவு உரைத்துசெறிப்பு அறிவுறீஇயது


            314 பாலை - முப்பேர் நாகனார்


            முதிர்ந்தோர் இளமை அழிந்தும் எய்தார்
            வாழ் நாள் வகை அளவு அறிஞரும் இல்லை
            மாரிப் பித்திகத்து ஈர் இதழ் அலரி
            நறுங் காழ் ஆரமொடு மிடைந்த மார்பில்
            குறும் பொறிக் கொண்ட கொம்மை அம் புகர்ப்பின்
            கருங் கண் வெம் முலை ஞெமுங்கப் புல்லிக்
            கழிவதாக கங்குல் என்று
            தாம் மொழி வன்மையின் பொய்த்தனர் வாழிய
            நொடி விடுவன்ன காய் விடு கள்ளி
            அலங்கல்அம் பாவை ஏறி புலம்பு கொள்
            புன் புறா வீழ் பெடைப் பயிரும்
            என்றூழ் நீளிடைச் சென்றிசினோரே


            பிரிவிடை மெலிந்த தலைமகள் சொல்லியது


            315 நெய்தல் - அம்மூவனார்


            ஈண்டு பெருந் தெய்வத்து யாண்டு பல கழிந்தென
            பார்த் துறைப் புணரி அலைத்தலின் புடை கொண்டு
            மூத்து வினை போகிய முரி வாய் அம்பி
            நல் எருது நடை வளம் வைத்தென உழவர்
            புல்லுடைக் காவில் தொழில் விட்டாங்கு
            நறு விரை நன் புகை கொடாஅர் சிறு வீ
            ஞாழலொடு கெழீஇய புன்னை அம் கொழு நிழல்
            முழவு முதற் பிணிக்கும் துறைவ நன்றும்
            விழுமிதின் கொண்ட கேண்மை நொவ்விதின்
            தவறும் நன்கு அறியாய்ஆயின் எம் போல்
            ஞெகிழ் தோள் கலுழ்ந்த கண்ணர்
            மலர் தீய்ந்தனையர் நின் நயந்தோரே


            தலைமகனைப் பரத்தை நொந்து சொல்லியது


            316 முல்லை - இடைக்காடனார்


            மடவது அம்ம மணி நிற எழிலி
            மலரின் மௌவல் நலம் வரக் காட்டி
            கயல் ஏர் உண்கண் கனங்குழை இவை நின்
            எயிறு ஏர் பொழுதின் ஏய்தருவேம் என
            கண் அகன் விசும்பின் மதி என உணர்ந்த நின்
            நல் நுதல் நீவிச் சென்றோர் தம் நசை
            வாய்த்து வரல் வாரா அளவை அத்தக்
            கல் மிசை அடுக்கம் புதையக் கால் வீழ்த்து
            தளி தரு தண் கார் தலைஇ
            விளி இசைத்தன்றால் வியல் இடத்தானே


            பிரிவிடை மெலிந்த தலைமகளைத் தோழி வற்புறுத்தது


            317 குறிஞ்சி - மதுரைப் பூவண்ட நாகன் வேட்டனார்


            நீடு இருஞ் சிலம்பின் பிடியடு புணர்ந்த
            பூம் பொறி ஒருத்தல் ஏந்து கை கடுப்ப
            தோடு தலை வாங்கிய நீடு குரற் பைந் தினை
            பவளச் செவ் வாய்ப் பைங் கிளி கவரும்
            உயர் வரை நாட நீ நயந்தோள் கேண்மை
            அன்னை அறிகுவள்ஆயின் பனி கலந்து
            என் ஆகுவகொல்தானே எந்தை
            ஓங்கு வரைச் சாரல் தீம் சுனை ஆடி
            ஆயமொடு குற்ற குவளை
            மா இதழ் மா மலர் புரைஇய கண்ணே


            தோழி தலைமகனை வரைவு கடாயது


            318 பாலை - பாலை பாடிய பெருங் கடுங்கோ


            நினைத்தலும் நினைதிரோ ஐய அன்று நாம்
            பணைத் தாள் ஓமைப் படு சினை பயந்த
            பொருந்தாப் புகர் நிழல் இருந்தனெமாக
            நடுக்கம் செய்யாது நண்ணுவழித் தோன்றி
            ஒடித்து மிசைக் கொண்ட ஓங்கு மருப்பு யானை
            பொறி படு தடக்கை சுருக்கி பிறிது ஓர்
            ஆறு இடையிட்ட அளவைக்கு வேறு உணர்ந்து
            என்றூழ் விடர் அகம் சிலம்ப
            புன் தலை மடப் பிடி புலம்பிய குரலே


            பிரிவு உணர்த்தப்பட்ட தலைமகனைத் தோழி சொல்லியது


            319 நெய்தல் - வினைத்தொழில் சோகீரனார்


            ஓதமும் ஒலி ஓவின்றே ஊதையும்
            தாது உளர் கானல் தவ்வென்றன்றே
            மணல் மலி மூதூர் அகல் நெடுந் தெருவில்
            கூகைச் சேவல் குராலோடு ஏறி
            ஆர் இருஞ் சதுக்கத்து அஞ்சுவரக் குழறும்
            அணங்கு கால் கிளரும் மயங்கு இருள் நடு நாள்
            பாவை அன்ன பலர் ஆய் வனப்பின்
            தட மென் பணைத் தோள் மடம் மிகு குறுமகள்
            சுணங்கு அணி வன முலை முயங்கல் உள்ளி
            மீன் கண் துஞ்சும் பொழுதும்
            யான் கண் துஞ்சேன் யாதுகொல் நிலையே


            காப்பு மிகுதிக்கண் ஆற்றானாகிய தலைமகன்
            தலைமகளை நினைந்து தன்னுள்ளே சொல்லியது


            320 மருதம் - கபிலர்


            விழவும் மூழ்த்தன்று முழவும் தூங்கின்று
            எவன் குறித்தனள்கொல் என்றி ஆயின்
            தழை அணிந்து அலமரும் அல்குல் தெருவின்
            இளையோள் இறந்த அனைத்தற்கு பழ விறல்
            ஓரிக் கொன்ற ஒரு பெருந் தெருவில்
            காரி புக்க நேரார் புலம்போல்
            கல்லென்றன்றால் ஊரே அதற்கொண்டு
            காவல் செறிய மாட்டி ஆய்தொடி
            எழில் மா மேனி மகளிர்
            விழுமாந்தனர் தம் கொழுநரைக் காத்தே


            பரத்தை தனக்குப் பாங்காயினார்
            கேட்ப நெருங்கிச் சொல்லியது


            321 முல்லை - மதுரை அளக்கர் ஞாழார் மகனார் மள்ளனார்


            செந் நிலப் புறவின் புன் மயிர்ப் புருவை
            பாடு இன் தௌ மணித் தோடு தலைப்பெயர
            கான முல்லைக் கய வாய் அலரி
            பார்ப்பன மகளிர் சாரற் புறத்து அணிய
            கல் சுடர் சேரும் கதிர் மாய் மாலை
            புல்லென் வறு மனை நோக்கி மெல்ல
            வருந்தும்கொல்லோ திருந்துஇழை அரிவை
            வல்லைக் கடவுமதி தேரே சென்றிக
            குருந்து அவிழ் குறும்பொறை பயிற்ற
            பெருங் கலி மூதூர் மரம் தோன்றும்மே


            வினை முற்றி மீள்வான் தேர்ப்பாகற்குச் சொல்லியது


            322 குறிஞ்சி - மதுரைப் பாலாசிரியன் சேந்தன் கொற்றனார்


            ஆங்கனம் தணிகுவதுஆயின் யாங்கும்
            இதனின் கொடியது பிறிது ஒன்று இல்லை
            வாய்கொல் வாழி தோழி வேய் உயர்ந்து
            எறிந்து செறித்தன்ன பிணங்கு அரில் விடர் முகை
            ஊன் தின் பிணவின் உயங்கு பசி களைஇயர்
            ஆள் இயங்கு அரும் புழை ஒற்றி வாள் வரிக்
            கடுங் கண் வயப் புலி ஒடுங்கும் நாடன்
            தண் கமழ் வியல் மார்பு உரிதினின் பெறாது
            நல் நுதல் பசந்த படர் மலி அரு நோய்
            அணங்கு என உணரக் கூறி வேலன்
            இன் இயம் கறங்கப் பாடி
            பல் மலர் சிதறிப் பரவுறு பலிக்கே


            தோழி சிறைப்புறமாகச் சொல்லியது
            தலைமகள் பாங்கிக்கு உரைத்ததூஉம் ஆம்


            323 நெய்தல் - வடம வண்ணக்கன் பேரிசாத்தனார்


            ஓங்கித் தோன்றும் தீம் கள் பெண்ணை
            நடுவணதுவேதெய்ய மடவரல்
            ஆயமும் யானும் அறியாது அவணம்
            ஆய நட்பின் மாண் நலம் ஒழிந்து நின்
            கிளைமை கொண்ட வளை ஆர் முன்கை
            நல்லோள் தந்தை சிறுகுடிப் பாக்கம்
            புலி வரிபு எக்கர்ப் புன்னை உதிர்த்த
            மலி தாது ஊதும் தேனோடு ஒன்றி
            வண்டு இமிர் இன் இசை கறங்க திண் தேர்த்
            தெரி மணி கேட்டலும் அரிதே
            வரும் ஆறு ஈது அவண் மறவாதீமே


            தோழி இரவுக்குறி நேர்ந்தது


            324 குறிஞ்சி - கயமனார்


            அந்தோ தானே அளியள் தாயே
            நொந்து அழி அவலமொடு என் ஆகுவள்கொல்
            பொன் போல் மேனித் தன் மகள் நயந்தோள்
            கோடு முற்று யானை காடுடன் நிறைதர
            நெய் பட்டன்ன நோன் காழ் எ·கின்
            செல்வத் தந்தை இடனுடை வரைப்பின்
            ஆடு பந்து உருட்டுநள் போல ஓடி
            அம் சில் ஓதி இவள் உறும்
            பஞ்சி மெல் அடி நடைபயிற்றும்மே


            தலைமகன் பாங்கற்குச் சொல்லியது
            இடைச் சுரத்துக் கண்டோர் சொல்லியதூஉம் ஆம்


            325 பாலை - மதுரைக் காருலவியங் கூத்தனார்


            கவிதலை எண்கின் பரூஉ மயிர் ஏற்றை
            இரை தேர் வேட்கையின் இரவில் போகி
            நீடு செயல் சிதலைத் தோடு புனைந்து எடுத்த
            அர வாழ் புற்றம் ஒழிய ஒய்யென
            முர வாய் வள் உகிர் இடப்ப வாங்கும்
            ஊக்கு அருங் கவலை நீந்தி மற்று இவள்
            பூப்போல் உண்கண் புது நலம் சிதைய
            வீங்கு நீர் வாரக் கண்டும்
            தகுமோ பெரும தவிர்க நும் செலவே


            தோழி செலவு அழுங்குவித்தது


            326 குறிஞ்சி - மதுரை மருதன் இளநாகனார்


            கொழுஞ் சுளைப் பலவின் பயம் கெழு கவாஅன்
            செழுங் கோள் வாங்கிய மாச் சினைக் கொக்கினம்
            மீன் குடை நாற்றம் தாங்கல்செல்லாது
            துய்த் தலை மந்தி தும்மும் நாட
            நினக்கும் உரைத்தல் நாணுவல் இவட்கே
            நுண் கொடிப் பீரத்து ஊழ் உறு பூ எனப்
            பசலை ஊரும் அன்னோ பல் நாள்
            அரி அமர் வனப்பின் எம் கானம் நண்ண
            வண்டு எனும் உணராவாகி
            மலர் என மரீஇ வரூஉம் இவள் கண்ணே


            தோழி தலைமகனை வரைவுகடாயது


            327 நெய்தல் - அம்மூவனார்


            நாடல் சான்றோர் நம்புதல் பழி எனின்
            பாடு இல கலுழும் கண்ணொடு சாஅய்ச்
            சாதலும் இனிதே காதல்அம் தோழி
            அந் நிலை அல்லஆயினும் சான்றோர்
            கடன் நிலை குன்றலும் இலர் என்று உடன் அமர்ந்து
            உலகம் கூறுவது உண்டு என நிலைஇய
            தாயம் ஆகலும் உரித்தே போது அவிழ்
            புன்னை ஓங்கிய கானற்
            தண்ணம் துறைவன் சாயல் மார்பே


            வரையாது நெடுங்காலம் வந்தொழுக ஆற்றாளாய
            தலைமகள் வன்புறை எதிர் அழிந்தது


            328 குறிஞ்சி - தொல் கபிலர்


            கிழங்கு கீழ் வீழ்ந்து தேன் மேல் தூங்கி
            சிற்சில வித்திப் பற்பல விளைந்து
            தினை கிளி கடியும் பெருங் கல் நாடன்
            பிறப்பு ஓரன்மை அறிந்தனம் அதனால்
            அது இனி வாழி தோழி ஒரு நாள்
            சிறு பல் கருவித்து ஆகி வலன் ஏர்பு
            பெரும் பெயல் தலைக புனனே இனியே
            எண் பிழி நெய்யடு வெண் கிழி வேண்டாது
            சாந்து தலைக்கொண்ட ஓங்கு பெருஞ் சாரல்
            விலங்கு மலை அடுக்கத்தானும்
            கலம் பெறு விறலி ஆடும் இவ் ஊரே


            தோழி வரைவிடை ஆற்றாளாகிய
            தலைமகளை வற்புறுத்தது


            329 பாலை - மதுரை மருதங்கிழார் மகனார் சொகுத்தனார்


            வரையா நயவினர் நிரையம் பேணார்
            கொன்று ஆற்றுத் துறந்த மாக்களின் அடு பிணன்
            இடு முடை மருங்கில் தொடும் இடம் பெறாஅது
            புனிற்று நிரை கதித்த பொறிய முது பாறு
            இறகு புடைத்து இற்ற பறைப் புன் தூவி
            செங் கணைச் செறித்த வன்கண் ஆடவர்
            ஆடு கொள் நெஞ்சமோடு அதர் பார்த்து அல்கும்
            அத்தம் இறந்தனர் ஆயினும் நத் துறந்து
            அல்கலர் வாழி தோழி உதுக் காண்
            இரு விசும்பு அதிர மின்னி
            கருவி மா மழை கடல் முகந்தனவே


            பிரிவிடை மெலிந்த தலைமகளைத்
            தோழி பருவம் காட்டி வற்புறுத்தது


            330 மருதம் - ஆலங்குடி வங்கனார்


            தட மருப்பு எருமைப் பிணர்ச் சுவல் இரும் போத்து
            மட நடை நாரைப் பல் இனம் இரிய
            நெடு நீர்த் தண் கயம் துடுமெனப் பாய்ந்து
            நாட் தொழில் வருத்தம் வீட சேண் சினை
            இருள் புனை மருதின் இன் நிழல் வதியும்
            யாணர் ஊர நின் மாண் இழை மகளிரை
            எம் மனைத் தந்து நீ தழீஇயினும் அவர்தம்
            புன் மனத்து உண்மையோ அரிதே அவரும்
            பைந் தொடி மகளிரொடு சிறுவர்ப் பயந்து
            நன்றி சான்ற கற்பொடு
            எம் பாடு ஆதல் அதனினும் அரிதே


            தோழி தலைமகனை வாயில் மறுத்தது


            331 நெய்தல் - உலோச்சனார்


            உவர் விளை உப்பின் உழாஅ உழவர்
            ஒழுகை உமணர் வரு பதம் நோக்கி
            கானல் இட்ட காவற் குப்பை
            புலவு மீன் உணங்கல் படு புள் ஓப்பி
            மட நோக்கு ஆயமொடு உடன் ஊர்பு ஏறி
            எந்தை திமில் இது நுந்தை திமில் என
            வளை நீர் வேட்டம் போகிய கிளைஞர்
            திண் திமில் எண்ணும் தண் கடற் சேர்ப்ப
            இனிதேதெய்ய எம் முனிவு இல் நல் ஊர்
            இனி வரின் தவறும் இல்லை எனையதூஉம்
            பிறர் பிறர் அறிதல் யாவது
            தமர் தமர் அறியாச் சேரியும் உடைத்தே


            தோழி இரவுக்குறி நேர்ந்தது


            332 குறிஞ்சி - குன்றூர்கிழார் மகன் கண்ணத்தனார்


            இகுளை தோழி இ·து என் எனப்படுமோ
            குவளை குறுநர் நீர் வேட்டாங்கு
            நாளும்நாள் உடன் கவவவும் தோளே
            தொல் நிலை வழீஇய நின் தொடி எனப் பல் மாண்
            உரைத்தல் ஆன்றிசின் நீயே விடர் முகை
            ஈன் பிணவு ஒடுக்கிய இருங் கேழ் வயப் புலி
            இரை நசைஇப் பரிக்கும் மலைமுதல் சிறு நெறி
            தலைநாள் அன்ன பேணலன் பல நாள்
            ஆர் இருள் வருதல் காண்பேற்கு
            யாங்கு ஆகும்மே இலங்கு இழை செறிப்பே


            பிரிவிடை மெலிந்த தலைமகளைத் தோழி
            களவுக் காலத்து வற்புறுப்பதலைவி கூறியது
            வன்புறை எதிர்மறுத்ததூஉம் ஆம்


            333 பாலை - கள்ளிக் குடிப் பூதம் புல்லனார்


            மழை தொழில் உலந்து மா விசும்பு உகந்தென
            கழை கவின் அழிந்த கல் அதர்ச் சிறு நெறிப்
            பரல் அவல் ஊறல் சிறு நீர் மருங்கின்
            பூ நுதல் யானையடு புலி பொருது உண்ணும்
            சுரன் இறந்து அரிய என்னார் உரன் அழிந்து
            உள் மலி நெஞ்சமொடு வண்மை வேண்டி
            அரும் பொருட்கு அகன்ற காதலர் முயக்கு எதிர்ந்து
            திருந்திழைப் பணைத் தோள் பெறுநர் போலும்
            நீங்குகமாதோ நின் அவலம் ஓங்குமிசை
            உயர் புகழ் நல் இல் ஒண் சுவர்ப் பொருந்தி
            நயவரு குரல பல்லி
            நள்ளென் யாமத்து உள்ளுதொறும் படுமே


            பொருள்வயிற் பிரிவின்கண் ஆற்றாளாகிய
            தலைமகளைத் தோழி வற்புறுத்தது


            334 குறிஞ்சி


            கரு விரல் மந்திச் செம் முகப் பெருங் கிளை
            பெரு வரை அடுக்கத்து அருவி ஆடி
            ஓங்கு கழை ஊசல் தூங்கி வேங்கை
            வெற்பு அணி நறு வீ கற்சுனை உறைப்ப
            கலையடு திளைக்கும் வரைஅக நாடன்
            மாரி நின்ற ஆர் இருள் நடு நாள்
            அருவி அடுக்கத்து ஒரு வேல் ஏந்தி
            மின்னு வசி விளக்கத்து வருமெனின்
            என்னோ தோழி நம் இன் உயிர் நிலையே


            தோழி இரவுக்குறி முகம் புக்கது


            335 நெய்தல் - வெள்ளிவீதியார்


            திங்களும் திகழ் வான் ஏர்தரும் இமிழ் நீர்ப்
            பொங்கு திரைப் புணரியும் பாடு ஓவாதே
            ஒலி சிறந்து ஓதமும் பெயரும் மலி புனற்
            பல் பூங் கானல் முள் இலைத் தாழை
            சோறு சொரி குடையின் கூம்பு முகை அவிழ
            வளி பரந்து ஊட்டும் விளிவு இல் நாற்றமொடு
            மை இரும் பனைமிசைப் பைதல உயவும்
            அன்றிலும் என்புற நரலும் அன்றி
            விரல் கவர்ந்து உழந்த கவர்வின் நல் யாழ்
            யாமம் உய்யாமை நின்றன்று
            காமம் பெரிதே களைஞரோ இலரே


            காமம் மிக்க கழிபடர்கிளவி
            மிதூர்ந்து தலைமகள் சொல்லியது


            336 குறிஞ்சி - கபிலர்


            பிணர்ச் சுவற் பன்றி தோல்முலைப் பிணவொடு
            கணைக் கால் ஏனல் கைம்மிகக் கவர்தலின்
            கல் அதர் அரும் புழை அல்கி கானவன்
            வில்லின் தந்த வெண் கோட்டு ஏற்றை
            புனை இருங் கதுப்பின் மனையோள் கெண்டி
            குடி முறை பகுக்கும் நெடு மலை நாட
            உரவுச் சின வேழம் உறு புலி பார்க்கும்
            இரவின் அஞ்சாய் அஞ்சுவல் அரவின்
            ஈர் அளைப் புற்றம் கார் என முற்றி
            இரை தேர் எண்கினம் அகழும்
            வரை சேர் சிறு நெறி வாராதீமே


            ஆறு பார்த்துற்றுச்சொல்லியது


            337 பாலை - பாலை பாடிய பெருங்கடுங்கோ


            உலகம் படைத்த காலை தலைவ
            மறந்தனர்கொல்லோ சிறந்திசினோரே
            முதிரா வேனில் எதிரிய அதிரல்
            பராரைப் பாதிரிக் குறு மயிர் மா மலர்
            நறு மோரோடமொடு உடன் எறிந்து அடைச்சிய
            செப்பு இடந்தன்ன நாற்றம் தொக்கு உடன்
            அணி நிறம் கொண்ட மணி மருள் ஐம் பால்
            தாழ் நறுங் கதுப்பில் பையென முள்கும்
            அரும் பெறல் பெரும் பயம் கொள்ளாது
            பிரிந்து உறை மரபின பொருள் படைத்தோரே


            தோழி தலைமகன் பொருள்வயிற் பிரிதலுற்றானது
            குறிப்பறிந்து விலக்கியது தோழி உலகியல்
            கூறிப் பிரிவு உணர்த்தியதூஉம் ஆம்


            338 நெய்தல்-மதுரை ஆருலவியநாட்டு ஆலம்பேரிசாத்தனார்


            கடுங் கதிர் ஞாயிறு மலை மறைந்தன்றே
            அடும்பு கொடி துமிய ஆழி போழ்ந்து அவர்
            நெடுந் தேர் இன் ஒலி இரவும் தோன்றா
            இறப்ப எவ்வம் நலியும் நின் நிலை
            நிறுத்தல் வேண்டும் என்றி நிலைப்ப
            யாங்ஙனம் விடுமோ மற்றே மால் கொள
            வியல் இரும் பரப்பின் இரை எழுந்து அருந்துபு
            புலவு நாறு சிறுகுடி மன்றத்து ஓங்கிய
            ஆடு அரைப் பெண்ணைத் தோடு மடல் ஏறி
            கொடு வாய்ப் பேடைக் குடம்பைச் சேரிய
            உயிர் செலக் கடைஇப் புணர் துணைப்
            பயிர்தல் ஆனா பைதல்அம் குருகே


            ஒருவழித் தணந்த காலை ஆற்றாத
            தலைமகள் வன்புறை எதிர்மொழிந்தது


            339 குறிஞ்சி - சீத்தலைச் சாத்தனார்


            தோலாக் காதலர் துறந்து நம் அருளார்
            அலர்வது அன்றுகொல் இது என்று நன்றும்
            புலரா நெஞ்சமொடு புதுவ கூறி
            இருவேம் நீந்தும் பருவரல் வெள்ளம்
            அறிந்தனள்போலும் அன்னை சிறந்த
            சீர் கெழு வியல் நகர் வருவனள் முயங்கி
            நீர் அலைக் கலைஇய ஈர் இதழ்த் தொடையல்
            ஒள் நுதல் பெதும்பை நல் நலம் பெறீஇ
            மின் நேர் ஓதி இவளடு நாளை
            பல் மலர் கஞலிய வெறி கமழ் வேலித்
            தெண் நீர் மணிச் சுனை ஆடின்
            என்னோ மகளிர்தம் பண்பு என்றோளே


            சிறைப்புறமாகத் தலைவன் கேட்பச் சொல்லியது


            340 மருதம் - நக்கீரர்


            புல்லேன் மகிழ்ந புலத்தலும் இல்லேன்
            கல்லா யானைக் கடுந் தேர்ச் செழியன்
            படை மாண் பெருங் குள மடை நீர் விட்டென
            கால் அணைந்து எதிரிய கணைக் கோட்டு வாளை
            அள்ளல்அம் கழனி உள்வாய் ஓடி
            பகடு சேறு உதைத்த புள்ளி வெண் புறத்து
            செஞ் சால் உழவர் கோல் புடை மதரி
            பைங் காற் செறுவின் அணைமுதல் பிறழும்
            வாணன் சிறுகுடி அன்ன என்
            கோள் நேர் எல் வளை நெகிழ்த்த நும்மே


            பரத்தையிற் மறுத்தந்த தலைமகனைத்
            தலைமகள் நொந்து சொல்லியது


            341 குறிஞ்சி - மதுரை மருதன் இளநாகனார்


            வங்கா வரிப் பறைச் சிறு பாடு முணையின்
            செம் பொறி அரக்கின் வட்டு நா வடிக்கும்
            விளையாடு இன் நகை அழுங்கா பால் மடுத்து
            அலையா உலவை ஓச்சி சில கிளையாக்
            குன்றக் குறவனொடு குறு நொடி பயிற்றும்
            துணை நன்கு உடையள் மடந்தை யாமே
            வெம் பகை அரு முனைத் தண் பெயல் பொழிந்தென
            நீர் இரங்கு அரை நாள் மயங்கி கூதிரொடு
            வேறு புல வாடை அலைப்ப
            துணை இலேம் தமியேம் பாசறையேமே


            வினைவயிற் பிரிந்து ஆற்றானாகிய தலைமகன் சொல்லியது


            342 நெய்தல் - மோசி கீரனார்


            மா என மதித்து மடல் ஊர்ந்து ஆங்கு
            மதில் என மதித்து வெண் தேர் ஏறி
            என் வாய் நின் மொழி மாட்டேன் நின் வயின்
            சேரி சேரா வருவோர்க்கு என்றும்
            அருளல் வேண்டும் அன்பு உடையோய் என
            கண் இனிதாகக் கோட்டியும் தேரலள்
            யானே எல்வளை யாத்த கானல்
            வண்டு உண் நறு வீ நுண்ணிதின் வரித்த
            சென்னிச் சேவடி சேர்த்தின்
            என் எனப் படுமோ என்றலும் உண்டே


            குறை நேர்ந்த தோழி தலைமகளை முகம்புக்க
            தன் சொல் கேளாது விடலின் இறப்ப ஆற்றான்
            ஆயினான் என உணர்ந்து ஆற்றாளாய்த்
            தன்னுள்ளே சொல்லியது தலைமகனுக்குக் குறை
            நேர்ந்த தோழி தலைமகளை முகம் புக்கலளாய்
            ஆற்றாது தன்னுள்ளே சொல்லியதூஉம் ஆம்


            343 பாலை - கருவூர்க் கதப்பிள்ளைச் சாத்தனார்


            முல்லை தாய கல் அதர்ச் சிறு நெறி
            அடையாது இருந்த அம் குடிச் சீறூர்த்
            தாது எரு மறுகின் ஆ புறம் தீண்டும்
            நெடு வீழ் இட்ட கடவுள் ஆலத்து
            உகு பலி அருந்திய தொகு விரற் காக்கை
            புன்கண் அந்திக் கிளைவயின் செறிய
            படையடு வந்த பையுள் மாலை
            இல்லைகொல் வாழி தோழி நத்துறந்து
            அரும் பொருட் கூட்டம் வேண்டிப்
            பிரிந்து உறை காதலர் சென்ற நாட்டே


            தலைமகள் பிரிவிடை ஆற்றாளாய்ச் சொல்லியது


            344 குறிஞ்சி - மதுரை அறுவை வாணிகன் இளவேட்டனார்


            அணி வரை மருங்கின் ஐது வளர்ந்திட்ட
            மணி ஏர் தோட்ட மை ஆர் ஏனல்
            இரும் பிடித் தடக் கையின் தடைஇய பெரும் புனம்
            காவல் கண்ணினம்ஆயின் ஆயிழை
            நம் நிலை இடை தெரிந்து உணரான் தன் மலை
            ஆரம் நீவிய அணி கிளர் ஆகம்
            சாரல் நீள் இடைச் சால வண்டு ஆர்ப்ப
            செல்வன் செல்லும்கொல் தானே உயர் வரைப்
            பெருங் கல் விடரகம் சிலம்ப இரும் புலி
            களிறு தொலைத்து உரறும் கடி இடி மழை செத்து
            செந் தினை உணங்கல் தொகுக்கும்
            இன் கல் யாணர்த் தம் உறைவின் ஊர்க்கே


            தோழி சிறைப்புறமாகத் தலைமகன் கேட்பச் சொல்லியது


            345 நெய்தல் - நம்பி குட்டுவனார்


            கானற் கண்டல் கழன்று உகு பைங் காய்
            நீல் நிற இருங் கழி உட்பட வீழ்ந்தென
            உறு கால் தூக்க தூங்கி ஆம்பல்
            சிறு வெண் காக்கை ஆவித்தன்ன
            வெளிய விரியும் துறைவ என்றும்
            அளிய பெரிய கேண்மை நும் போல்
            சால்பு எதிர்கொண்ட செம்மையோரும்
            தேறா நெஞ்சம் கையறுபு வாட
            நீடின்று விரும்பார் ஆயின்
            வாழ்தல் மற்று எவனோ தேய்கமா தௌ வே


            தௌ¢விடை விலங்கியது


346 பாலை - எயினந்தை மகன் இளங்கீரனார்


            குண கடல் முகந்து குடக்கு ஏர்பு இருளி
            தண் கார் தலைஇய நிலம் தணி காலை
            அரசு பகை நுவலும் அரு முனை இயவின்
            அழிந்த வேலி அம் குடிச் சீறூர்
            ஆள் இல் மன்றத்து அல்கு வளி ஆட்ட
            தாள் வலி ஆகிய வன்கண் இருக்கை
            இன்று நக்கனைமன் போலா என்றும்
            நிறையுறு மதியின் இலங்கும் பொறையன்
            பெருந் தண் கொல்லிச் சிறு பசுங் குளவிக்
            கடி பதம் கமழும் கூந்தல்
            மட மா அரிவை தட மென் தோளே


            பொருள்வயிற் பிரிந்த தலைமகன் ஆற்றானாய்த்
            தன் நெஞ்சிற்குச் சொல்லியது


            347 குறிஞ்சி - பெருங்குன்றூர் கிழார்


            முழங்கு கடல் முகந்த கமஞ் சூல் மா மழை
            மாதிர நனந் தலை புதையப் பாஅய்
            ஓங்கு வரை மிளிர ஆட்டி பாம்பு எறிபு
            வான் புகு தலைய குன்றம் முற்றி
            அழி துளி தலைஇய பொழுதில் புலையன்
            பேழ் வாய்த் தண்ணுமை இடம் தொட்டன்ன
            அருவி இழிதரும் பெரு வரை நாடன்
            நீர் அன நிலையன் பேர் அன்பினன் எனப்
            பல் மாண் கூறும் பரிசிலர் நெடுமொழி
            வேனில் தேரையின் அளிய
            காண வீடுமோ தோழி என் நலனே


            வரையாது நெடுங்காலம் வந்தொழுக ஆற்றாளாய
            தலைமகளைத் தோழி வற்புறுக்க மறுத்தது


            348 நெய்தல் - வெள்ளி வீதியார்


            நிலவே நீல் நிற விசும்பில் பல் கதிர் பரப்பி
            பால் மலி கடலின் பரந்து பட்டன்றே
            ஊரே ஒலி வரும் சும்மையடு மலிபு தொகுபு ஈண்டி
            கலி கெழு மறுகின் விழவு அயரும்மே
            கானே பூ மலர் கஞலிய பொழில் அகம்தோறும்
            தாம் அமர் துணையடு வண்டு இமிரும்மே
            யானே புனை இழை ஞெகிழ்த்த புலம்பு கொள் அவலமொடு
            கனை இருங் கங்குலும் கண்படை இலெனே
            அதனால் என்னொடு பொரும்கொல் இவ் உலகம்
            உலகமொடு பொரும்கொல் என் அவலம் உறு நெஞ்சே


            வேட்கை பெருகத் தாங்கலளாய்
            ஆற்றாமை மீதூர்கின்றாள் சொல்லியது


            349 நெய்தல் - மிளை கிழான் நல்வேட்டனார்


            கடுந் தேர் ஏறியும் காலின் சென்றும்
            கொடுங் கழி மருங்கின் அடும்பு மலர் கொய்தும்
            கைதை தூக்கியும் நெய்தல் குற்றும்
            புணர்ந்தாம் போல உணர்ந்த நெஞ்சமொடு
            வைகலும் இனையம் ஆகவும் செய் தார்ப்
            பசும் பூண் வேந்தர் அழிந்த பாசறை
            ஒளிறு வேல் அழுவத்துக் களிறு படப் பொருத
            பெரும் புண்ணுறுநர்க்குப் பேஎய் போல
            பின்னிலை முனியா நம்வயின்
            என் என நினையும்கொல் பரதவர் மகளே


            தலைமகன் தோழி கேட்பத் தன்னுள்ளே சொல்லியது


            350 மருதம் - பரணர்


            வெண்ணெல் அரிநர் தண்ணுமை வெரீஇ
            பழனப் பல் புள் இரிய கழனி
            வாங்கு சினை மருதத் தூங்குதுணர் உதிரும்
            தேர் வண் விராஅன் இருப்பை அன்ன என்
            தொல் கவின் தொலையினும் தொலைக சார
            விடேஎன் விடுக்குவென்ஆயின் கடைஇக்
            கவவுக் கை தாங்கும் மதுகைய குவவு முலை
            சாடிய சாந்தினை வாடிய கோதையை
            ஆசு இல் கலம் தழீஇயற்று
            வாரல் வாழிய கவைஇ நின்றோளே


            தலைமகள் ஊடல் மறுத்தாள் சொல்லியது


            351 குறிஞ்சி - மதுரைக் கண்ணத்தனார்


            இளமை தீர்ந்தனள் இவள் என வள மனை
            அருங்கடிப் படுத்தனை ஆயினும் சிறந்து இவள்
            பசந்தனள் என்பது உணராய் பல் நாள்
            எவ்வ நெஞ்சமொடு தெய்வம் பேணி
            வருந்தல் வாழி வேண்டு அன்னை கருந் தாள்
            வேங்கைஅம் கவட்டிடைச் சாந்தின் செய்த
            களிற்றுத் துப்பு அஞ்சாப் புலி அதள் இதணத்து
            சிறு தினை வியன் புனம் காப்பின்
            பெறுகுவள்மன்னோ என் தோழி தன் நலனே


            தோழி அருகு அடுத்தது


            352 பாலை - மதுரைப் பள்ளிமருதங்கிழார் மகனார் சொகுத்தனார்


            இலை மாண் பகழிச் சிலை மாண் இரீஇய
            அன்பு இல் ஆடவர் அலைத்தலின் பலருடன்
            வம்பலர் தொலைந்த அஞ்சுவரு கவலை
            அழல் போல் செவிய சேவல் ஆட்டி
            நிழலொடு கதிக்கும் நிணம் புரி முது நரி
            பச்சூன் கொள்ளை மாந்தி வெய்துற்று
            தேர் திகழ் வறும் புலம் துழைஇ நீர் நயந்து
            பதுக்கை நீழல் ஒதுக்கு இடம் பெறாஅ
            அருஞ் சுரக் கவலை வருதலின் வருந்திய
            நமக்கும் அரிய ஆயின அமைத் தோள்
            மாண்புடைக் குறுமகள் நீங்கி
            யாங்கு வந்தனள்கொல் அளியள் தானே


            பொருள்வயிற் பிரிந்த தலைமகன் இடைச் சுரத்துக்கண்
            ஆற்றானாய்த் தன்னுள்ளே சொல்லியது


            353 குறிஞ்சி - கபிலர்


            ஆள் இல் பெண்டிர் தாளின் செய்த
            நுணங்கு நுண் பனுவல் போல கணம் கொள
            ஆடு மழை தவழும் கோடு உயர் நெடு வரை
            முட முதிர் பலவின் குடம் மருள் பெரும் பழம்
            கல் கெழு குறவர் காதல் மடமகள்
            கரு விரல் மந்திக்கு வரு விருந்து அயரும்
            வான் தோய் வெற்ப சான்றோய்அல்லை எம்
            காமம் கனிவதுஆயினும் யாமத்து
            இரும் புலி தொலைத்த பெருங் கை யானை
            வெஞ் சின உருமின் உரறும்
            அஞ்சுவரு சிறு நெறி வருதலானே


            தோழி ஆற்றது அருமை அஞ்சி தான் ஆற்றாளாய்ச் சொல்லியது


            354 நெய்தல் - உலோச்சனார்


            தான் அது பொறுத்தல் யாவது கானல்
            ஆடு அரை ஒழித்த நீடு இரும் பெண்ணை
            வீழ் காவோலைச் சூழ் சிறை யாத்த
            கானல் நண்ணிய வார் மணல் முன்றில்
            எல்லி அன்ன இருள் நிறப் புன்னை
            நல் அரை முழுமுதல் அவ் வயின் தொடுத்த
            தூங்கல் அம்பித் தூவல் அம் சேர்ப்பின்
            கடு வெயில் கொதித்த கல் விளை உப்பு
            நெடு நெறி ஒழுகை நிரை செலப் பார்ப்போர்
            அளம் போகு ஆகுலம் கடுப்ப
            கௌவை ஆகின்றது ஐய நின் நட்பே


            தோழியால் செறிப்பு அறிவுறீஇ வரைவு கடாயது
            மனைவயின் தோழியைத் தலைமகன்
            புகழ்ந்தாற்கு மறுத்துச் சொல்லியதூஉம் ஆம்


            355 குறிஞ்சி - (?)


            புதல்வன் ஈன்ற பூங் கண் மடந்தை
            முலை வாய் உறுக்கும் கை போல் காந்தட்
            குலைவாய் தோயும் கொழு மடல் வாழை
            அம் மடல் பட்ட அருவித் தீம் நீர்
            செம் முக மந்தி ஆரும் நாட
            முந்தை இருந்து நட்டோர் கொடுப்பின்
            நஞ்சும் உண்பர் நனி நாகரிகர்
            அம் சில் ஓதி என் தோழி தோட் துயில்
            நெஞ்சின் இன்புறாய்ஆயினும் அது நீ
            என் கண் ஓடி அளிமதி
            நின் கண் அல்லது பிறிது யாதும் இலளே


            தோழி அருகு அடுத்தது தோழி தலைமகளது
            ஆற்றாமை கண்டு வரைவு கடாயதூஉம் ஆம்


            356 குறிஞ்சி - பரணர்


            நிலம் தாழ் மருங்கின் தெண் கடல் மேய்ந்த
            விலங்கு மென் தூவிச் செங் கால் அன்னம்
            பொன் படு நெடுங் கோட்டு இமயத்து உச்சி
            வான் அரமகளிர்க்கு மேவல் ஆகும்
            வளராப் பார்ப்பிற்கு அல்கு இரை ஒய்யும்
            அசைவு இல் நோன் பறை போல செல வர
            வருந்தினை வாழி என் உள்ளம் ஒரு நாள்
            காதலி உழையளாக
            குணக்குத் தோன்று வெள்ளியின் எமக்குமார் வருமே


            வரைவு மறுக்கப்பட்டு ஆற்றானாகிய
            தலைமகன் தன் நெஞ்சிற்குச் சொல்லியது


            357 குறிஞ்சி - குறமகள் குறியெயினி


            நின் குறிப்பு எவனோ தோழி என் குறிப்பு
            என்னொடு நிலையாதுஆயினும் என்றும்
            நெஞ்சு வடுப்படுத்துக் கெட அறியாதே
            சேண் உறத் தோன்றும் குன்றத்துக் கவாஅன்
            பெயல் உழந்து உலறிய மணிப் பொறிக் குடுமிப்
            பீலி மஞ்ஞை ஆலும் சோலை
            அம் கண் அறைய அகல் வாய்ப் பைஞ் சுனை
            உண்கண் ஒப்பின் நீலம் அடைச்சி
            நீர் அலைக் கலைஇய கண்ணிச்
            சாரல் நாடனொடு ஆடிய நாளே


            தலைமகன் வரைவு நீடிய இடத்து ஆற்றுவல் என்பது
            படச் சொல்லியது மனை மருண்டு வேறுபாடாயினாய்
            என்ற தோழிக்குத் தலைமகள் சொல்லியதூஉம் ஆம்


            358 நெய்தல் - நக்கீரர்


            பெருந் தோள் நெகிழ அவ் வரி வாட
            சிறு மெல் ஆகம் பெரும் பசப்பு ஊர
            இன்னேம் ஆக எற் கண்டு நாணி
            நின்னொடு தௌ த்தனர் ஆயினும் என்னதூஉம்
            அணங்கல் ஓம்புமதி வாழிய நீ என
            கணம் கெழு கடவுட்கு உயர் பலி தூஉய்
            பரவினம் வருகம் சென்மோ தோழி
            பெருஞ் சேயிறவின் துய்த் தலை முடங்கல்
            சிறு வெண் காக்கை நாள் இரை பெறூஉம்
            பசும் பூண் வழுதி மருங்கை அன்ன என்
            அரும் பெறல் ஆய் கவின் தொலைய
            பிரிந்து ஆண்டு உறைதல் வல்லியோரே


            பட்டபின்றை வரையாது பொருள்வயிற் பிரிந்த காலத்து
            தோழி இவள் ஆற்றா ளாயினாள் இவளை இழந்தேன்
            எனக் கவன்றாள் வற்புறுத்தது அக்காலத்து ஆற்றாளாய்
            நின்ற தலைமகள் தோழிக்குச் சொல்லியதூஉம் ஆம்


            359 குறிஞ்சி - கபிலர்


            சிலம்பின் மேய்ந்த சிறு கோட்டுச் சேதா
            அலங்கு குலைக் காந்தள் தீண்டி தாது உக
            கன்று தாய் மருளும் குன்ற நாடன்
            உடுக்கும் தழை தந்தனனே யாம் அ·து
            உடுப்பின் யாய் அஞ்சுதுமே கொடுப்பின்
            கேளுடைக் கேடு அஞ்சுதுமே ஆயிடை
            வாடலகொல்லோ தாமே அவன் மலைப்
            போருடை வருடையும் பாயா
            சூருடை அடுக்கத்த கொயற்கு அருந் தழையே


            தோழி தழையேற்றுக் கொண்டு நின்று
            தலைமகன் குறிப்பின் ஓடியது


            360 மருதம் - ஓரம்போகியார்


            முழவு முகம் புலர்ந்து முறையின் ஆடிய
            விழவு ஒழி களத்த பாவை போல
            நெருநைப் புணர்ந்தோர் புது நலம் வெளவி
            இன்று தரு மகளிர் மென் தோள் பெறீஇயர்
            சென்றீ பெரும சிறக்க நின் பரத்தை
            பல்லோர் பழித்தல் நாணி வல்லே
            காழின் குத்திக் கசிந்தவர் அலைப்ப
            கைஇடை வைத்தது மெய்யிடைத் திமிரும்
            முனியுடைக் கவளம் போல நனி பெரிது
            உற்ற நின் விழுமம் உவப்பென்
            மற்றும் கூடும் மனை மடி துயிலே


            பரத்தையிற் பிரிந்த தலைமகனைத் தோழி
            தலைமகள் குறிப்பறிந்து வாயில் மறுத்தது
            தலைமகள் ஊடிச் சொல்லியதூஉம் ஆம்


            361 முல்லை - மதுரைப் பேராலவாயர்


            சிறு வீ முல்லைப் பெரிது கமழ் அலரி
            தானும் சூடினன் இளைஞரும் மலைந்தனர்
            விசும்பு கடப்பன்ன பொலம் படைக் கலி மா
            படு மழை பொழிந்த தண் நறும் புறவில்
            நெடு நா ஒண் மணி பாடு சிறந்து இசைப்ப
            மாலை மான்ற மணம் மலி வியல் நகர்த்
            தந்தன நெடுந்தகை தேரே என்றும்
            அரும் படர் அகல நீக்கி
            விருந்து அயர் விருப்பினள் திருந்துஇழையோளே


            வாயில்களோடு தோழி உறழ்ந்து சொல்லியது


            362 பாலை - மதுரை மருதன் இள நாகனார்


            வினை அமை பாவையின் இயலி நுந்தை
            மனை வரை இறந்து வந்தனை ஆயின்
            தலை நாட்கு எதிரிய தண் பத எழிலி
            அணி மிகு கானத்து அகன் புறம் பரந்த
            கடுஞ் செம்மூதாய் கண்டும் கொண்டும்
            நீ விளையாடுக சிறிதே யானே
            மழ களிறு உரிஞ்சிய பராரை வேங்கை
            மணல் இடு மருங்கின் இரும் புறம் பொருந்தி
            அமர் வரின் அஞ்சேன் பெயர்க்குவென்
            நுமர் வரின் மறைகுவென் மாஅயோளே


            உடன்போகாநின்ற தலைமகன் தலைமகட்குச் சொல்லியது


            363 நெய்தல் - உலோச்சனார்


            கண்டல் வேலிக் கழி சூழ் படப்பைத்
            தெண் கடல் நாட்டுச் செல்வென் யான் என
            வியம் கொண்டு ஏகினைஆயின் எனையதூஉம்
            உறு வினைக்கு அசாவா உலைவு இல் கம்மியன்
            பொறி அறு பிணைக் கூட்டும் துறை மணல் கொண்டு
            வம்மோ தோழி மலி நீர்ச் சேர்ப்ப
            பைந் தழை சிதைய கோதை வாட
            நன்னர் மாலை நெருநை நின்னொடு
            சில விளங்கு எல் வளை ஞெகிழ
            அலவன் ஆட்டுவோள் சிலம்பு ஞெமிர்ந்து எனவே


            பகற்குறி வந்து நீங்கும் தலைமகனைத் தோழி
            தலைமகளை என்னை ஆற்றுவிக்குமென்று ஆகாதோ
            எம்பெருமான் கவலாது செல்வது யான் ஆற்றுவிக்குமிடத்துக்
            கவன்றால் நீ ஆற்றுவி எனச் சொல்லியது கையுறை நேர்ந்த
            தோழி தலைமகட்குக் கையுறை உரைத்ததூஉம் ஆம்


            364 முல்லை - கிடங்கில் காவிதிப் பெருங் கொற்றனார்


            சொல்லிய பருவம் கழிந்தன்று எல்லையும்
            மயங்கு இருள் நடு நாள் மங்குலோடு ஒன்றி
            ஆர் கலி வானம் நீர் பொதிந்து இயங்க
            பனியின் வாடையடு முனிவு வந்து இறுப்ப
            இன்ன சில் நாள் கழியின் பல் நாள்
            வாழலென் வாழி தோழி ஊழின்
            உரும் இசை அறியாச் சிறு செந் நாவின்
            ஈர் மணி இன் குரல் ஊர் நணி இயம்ப
            பல் ஆ தந்த கல்லாக் கோவலர்
            கொன்றைஅம் தீம் குழல் மன்றுதோறு இயம்ப
            உயிர் செலத் துனைதரும் மாலை
            செயிர் தீர் மாரியடு ஒருங்கு தலைவரினே


            தலைமகள் பிரிவிடை மெலிந்தது


            365 குறிஞ்சி - கிள்ளிமங்கலம் கிழார் மகனார் சேர கோவனார்


            அருங் கடி அன்னை காவல் நீவி
            பெருங் கடை இறந்து மன்றம் போகி
            பகலே பலரும் காண வாய் விட்டு
            அகல் வயற் படப்பை அவன் ஊர் வினவி
            சென்மோ வாழி தோழி பல் நாள்
            கருவி வானம் பெய்யாதுஆயினும்
            அருவி ஆர்க்கும் அயம் திகழ் சிலம்பின்
            வான் தோய் மா மலைக் கிழவனை
            சான்றோய் அல்லை என்றனம் வரற்கே


            தோழி தலைமகன் சிறைப்புறத்தானாக தலைமகட்கு உரைப்பாளாய்
            இயற்பழித்துஇன்னது செய்தும் என்பாளாய்ச் சொல்லியது


            366 பாலை - மதுரை ஈழத்துப் பூதன் தேவனார்


            அரவுக் கிளர்ந்தன்ன விரவுறு பல் காழ்
            வீடுறு நுண் துகில் ஊடு வந்து இமைக்கும்
            திருந்துஇழை அல்குல் பெருந் தோட் குறுமகள்
            மணி ஏர் ஐம்பால் மாசு அறக் கழீஇ
            கூதிர் முல்லைக் குறுங் கால் அலரி
            மாதர் வண்டொடு சுரும்பு பட முடித்த
            இரும் பல் மெல் அணை ஒழிய கரும்பின்
            வேல் போல் வெண் முகை விரியத் தீண்டி
            முதுக் குறைக் குரீஇ முயன்று செய் குடம்பை
            மூங்கில்அம் கழைத் தூங்க ஒற்றும்
            வட புல வாடைக்குப் பிரிவோர்
            மடவர் வாழி இவ் உலகத்தானே


            உலகியல் கூறிப் பொருள்வயிற் பிரிய
            வலித்த நெஞ்சிற்குத் தலைமகன் சொல்லியது


            367 முல்லை - நக்கீரர்


            கொடுங் கண் காக்கைக் கூர் வாய்ப் பேடை
            நடுங்கு சிறைப் பிள்ளை தழீஇ கிளை பயிர்ந்து
            கருங் கண் கருனைச் செந்நெல் வெண் சோறு
            சூருடைப் பலியடு கவரிய குறுங் கால்
            கூழுடை நல் மனைக் குழுவின இருக்கும்
            மூதில் அருமன் பேர் இசைச் சிறுகுடி
            மெல் இயல் அரிவை நின் பல் இருங் கதுப்பின்
            குவளையடு தொடுத்த நறு வீ முல்லைத்
            தளை அவிழ் அலரித் தண் நறுங் கோதை
            இளையரும் சூடி வந்தனர் நமரும்
            விரி உளை நன் மாக் கடைஇ
            பரியாது வருவர் இப் பனி படு நாளே


            வரவு மலிந்தது


            368 குறிஞ்சி - கபிலர்


            பெரும் புனம் கவரும் சிறு கிளி ஓப்பி
            கருங் கால் வேங்கை ஊசல் தூங்கி
            கோடு ஏந்து அல்குல் தழை அணிந்து நும்மொடு
            ஆடினம் வருதலின் இனியதும் உண்டோ
            நெறி படு கூழைக் கார் முதிர்பு இருந்த
            வெறி கமழ் கொண்ட நாற்றமும் சிறிய
            பசலை பாய்தரு நுதலும் நோக்கி
            வறிது உகு நெஞ்சினள் பிறிது ஒன்று சுட்டி
            வெய்ய உயிர்த்தனள் யாயே
            ஐய அஞ்சினம் அளியம் யாமே


            தோழி தலைமகற்குச் செறிப்பு அறிவுறீஇயது


            369 நெய்தல் - மதுரை ஓலைக் கடையத்தார் நல்வெள்ளையார்


            சுடர் சினம் தணிந்து குன்றம் சேர
            நிறை பறைக் குருகினம் விசும்பு உகந்து ஒழுக
            எல்லை பைபயக் கழிப்பி முல்லை
            அரும்பு வாய் அவிழும் பெரும் புன் மாலை
            இன்றும் வருவது ஆயின் நன்றும்
            அறியேன் வாழி தோழி அறியேன்
            ஞெமை ஓங்கு உயர் வரை இமையத்து உச்சி
            வாஅன் இழிதரும் வயங்கு வெள் அருவிக்
            கங்கைஅம் பேர் யாற்றுக் கரை இறந்து இழிதரும்
            சிறை அடு கடும் புனல் அன்ன என்
            நிறை அடு காமம் நீந்துமாறே


            பட்ட பின்றை வரையாது பொருள்வயிற் பிரிந்து
            ஆற்றாளாகிய தலைமகள் வன்புறை எதிர் அழிந்தது


            370 மருதம் - உறையூர்க் கதுவாய்ச் சாத்தனார்


            வாராய் பாண நகுகம் நேரிழை
            கடும்புடைக் கடுஞ் சூல் நம் குடிக்கு உதவி
            நெய்யோடு இமைக்கும் ஐயவித் திரள் காழ்
            விளங்கு நகர் விளங்கக் கிடந்தோட் குறுகி
            புதல்வன் ஈன்றெனப் பெயர் பெயர்த்து அவ் வரித்
            திதலை அல்குல் முது பெண்டு ஆகி
            துஞ்சுதியோ மெல் அம் சில் ஓதி என
            பல் மாண் அகட்டில் குவளை ஒற்றி
            உள்ளினென் உறையும் எற் கண்டு மெல்ல
            முகை நாண் முறுவல் தோற்றி
            தகை மலர் உண்கண் கை புதைத்ததுவே


            ஊடல் நீட ஆற்றானாய் நின்றான் பாணர்க்குச் சொல்லியது
            முன் நிகழ்ந்ததனைப் பாணர்க்குச் சொல்லியதூஉம் ஆம்


            371 முல்லை - ஒளவையார்


            காயாங் குன்றத்துக் கொன்றை போல
            மா மலை விடர் அகம் விளங்க மின்னி
            மாயோள் இருந்த தேஎம் நோக்கி
            வியல் இரு விசும்பு அகம் புதையப் பாஅய்
            பெயல் தொடங்கினவே பெய்யா வானம்
            நிழல் திகழ் சுடர்த் தொடி ஞெகிழ ஏங்கி
            அழல் தொடங்கினளே ஆயிழை அதன் எதிர்
            குழல் தொடங்கினரே கோவலர்
            தழங்கு குரல் உருமின் கங்குலானே


            வினை முற்றி மறுத்தராநின்றான் பாகற்குச் சொல்லியது


            372 நெய்தல் - உலோச்சனார்


            அழிதக்கன்றே தோழி கழி சேர்பு
            கானற் பெண்ணைத் தேனுடை அழி பழம்
            வள் இதழ் நெய்தல் வருந்த மூக்கு இறுபு
            அள்ளல் இருஞ் சேற்று ஆழப் பட்டென
            கிளைக் குருகு இரியும் துறைவன் வளைக் கோட்டு
            அன்ன வெண் மணற்று அகவயின் வேட்ட
            அண்ணல் உள்ளமொடு அமர்ந்து இனிது நோக்கி
            அன்னை தந்த அலங்கல் வான் கோடு
            உலைந்தாங்கு நோதல் அஞ்சி அடைந்ததற்கு
            இனையல் என்னும் என்ப மனை இருந்து
            இருங் கழி துழவும் பனித் தலைப் பரதவர்
            திண் திமில் விளக்கம் எண்ணும்
            கண்டல் வேலிக் கழி நல் ஊரே


            மேல் இற்செறிப்பான் அறிந்து ஆற்றாளாகி நின்ற
            தலைமகள் ஆற்ற வேண்டி உலகியல் மேல் வைத்துச்
            சிறைப்புறமாகச் செறியார் எனச் சொல்லியது


            373 குறிஞ்சி - கபிலர்


            முன்றிற் பலவின் படு சுளை மரீஇ
            புன் தலை மந்தி தூர்ப்ப தந்தை
            மை படு மால் வரை பாடினள் கொடிச்சி
            ஐவன வெண்ணெல் குறூஉம் நாடனொடு
            சூருடைச் சிலம்பின் அருவி ஆடி
            கார் அரும்பு அவிழ்ந்த கணி வாய் வேங்கைப்
            பா அமை இதணம் ஏறி பாசினம்
            வணர் குரற் சிறு தினை கடிய
            புணர்வதுகொல்லோ நாளையும் நமக்கே


            செறிப்பு அறிவுறீஇயது


            374 முல்லை - வன் பரணர்


            முரம்பு தலை மணந்த நிரம்பா இயவின்
            ஓங்கித் தோன்றும் உமண் பொலி சிறுகுடிக்
            களரிப் புளியின் காய் பசி பெயர்ப்ப
            உச்சிக் கொண்ட ஓங்கு குடை வம்பலீர்
            முற்றையும் உடையமோ மற்றே பிற்றை
            வீழ் மா மணிய புனை நெடுங் கூந்தல்
            நீர் வார் புள்ளி ஆகம் நனைப்ப
            விருந்து அயர் விருப்பினள் வருந்தும்
            திருந்துஇழை அரிவைத் தேமொழி நிலையே


            வினை முற்றி மீள்வான் இடைச்
            சுரத்துக் கண்டார்க்குச் சொல்லியது


            375 நெய்தல் - பொதும்பில் கிழார் மகன் வெண்கண்ணி


            நீடு சினைப் புன்னை நறுந் தாது உதிர
            கோடு புனை குருகின் தோடு தலைப் பெயரும்
            பல் பூங் கானல் மல்கு நீர்ச் சேர்ப்ப
            அன்பு இலை ஆதலின் தன் புலன் நயந்த
            என்னும் நாணும் நன்னுதல் உவப்ப
            வருவைஆயினோ நன்றே பெருங் கடல்
            இரவுத் தலை மண்டிலம் பெயர்ந்தென உரவுத் திரை
            எறிவன போல வரூஉம்
            உயர் மணல் படப்பை எம் உறைவின் ஊரே


            வரையாது நெடுங்காலம் வந்தொழுக தலைமகளது
            நிலை உணர்ந்த தோழி வரைவு கடாயது


            376 குறிஞ்சி - கபிலர்


            முறஞ்செவி யானைத் தடக் கையின் தடைஇ
            இறைஞ்சிய குரல பைந் தாட் செந் தினை
            வரையோன் வண்மை போல பல உடன்
            கிளையோடு உண்ணும் வளைவாய்ப் பாசினம்
            குல்லை குளவி கூதளம் குவளை
            இல்லமொடு மிடைந்த ஈர்ந் தண் கண்ணியன்
            சுற்று அமை வில்லன் செயலைத் தோன்றும்
            நல் தார் மார்பன் காண்குறின் சிறிய
            நன்கு அவற்கு அறிய உரைமின் பிற்றை
            அணங்கும் அணங்கும் போலும் அணங்கி
            வறும் புனம் காவல் விடாமை
            அறிந்தனிர்அல்லிரோ அறன் இல் யாயே


            தோழி கிளிமேல் வைத்துச்
            சிறைப்புறமாகச் செறிப்பு அறிவுறீஇயது


            377 குறிஞ்சி - மடல் பாடிய மாதங்கீரனார்


            மடல் மா ஊர்ந்து மாலை சூடி
            கண் அகன் வைப்பின் நாடும் ஊரும்
            ஒள் நுதல் அரிவை நலம் பாராட்டி
            பண்ணல் மேவலமாகி அரிது உற்று
            அது பிணி ஆக விளியலம்கொல்லோ
            அகல் இரு விசும்பின் அரவுக் குறைபடுத்த
            பசுங் கதிர் மதியத்து அகல் நிலாப் போல
            அளகம் சேர்ந்த திருநுதல்
            கழறுபு மெலிக்கும் நோய் ஆகின்றே


            சேட்படுக்கப்பட்டு ஆற்றானாகிய தலைமகன்
            தோழி கேட்ப தன்னுள்ளே சொல்லியது


            378 நெய்தல் - வடம வண்ணக்கன் பேரி சாத்தனார்


            யாமமும் நெடிய கழியும் காமமும்
            கண்படல் ஈயாது பெருகும் தெண் கடல்
            முழங்கு திரை முழவின் பாணியின் பைபய
            பழம் புண் உறுநரின் பரவையின் ஆலும்
            ஆங்கு அவை நலியவும் நீங்கி யாங்கும்
            இரவு இறந்து எல்லை தோன்றலது அலர் வாய்
            அயல் இற் பெண்டிர் பசலை பாட
            ஈங்கு ஆகின்றால் தோழி ஓங்கு மணல்
            வரி ஆர் சிறு மனை சிதைஇ வந்து
            பரிவுதரத் தொட்ட பணிமொழி நம்பி
            பாடு இமிழ் பனி நீர்ச் சேர்ப்பனொடு
            நாடாது இயைந்த நண்பினது அளவே


            தோழி சிறைப்புறமாகச் சொல்லியது
            தலைமகன் ஒருவழித் தணந்த பின்னை
            வன்புறை எதிர்மொழிந்ததூஉம் ஆம்


            379 குறிஞ்சி - குடவாயிற் கீரத்தனார்


            புன் தலை மந்தி கல்லா வன் பறழ்
            குன்று உழை நண்ணிய முன்றில் போகாது
            எரி அகைந்தன்ன வீ ததை இணர
            வேங்கைஅம் படு சினைப் பொருந்தி கைய
            தேம் பெய் தீம் பால் வெளவலின் கொடிச்சி
            எழுது எழில் சிதைய அழுத கண்ணே
            தேர் வண் சோழர் குடந்தைவாயில்
            மாரி அம் கிடங்கின் ஈரிய மலர்ந்த
            பெயல் உறு நீலம் போன்றன விரலே
            பாஅய் அவ் வயிறு அலைத்தலின் ஆனாது
            ஆடு மழை தவழும் கோடு உயர் பொதியில்
            ஓங்கு இருஞ் சிலம்பில் பூத்த
            காந்தள்அம் கொழு முகை போன்றன சிவந்தே


            தோழி தலைமகற்குத் தலைமகளை மடமை
            கூறியது காப்புக் கைம்மிக்க காலத்துத்
            தலைமகள் தோழிக்குச் சொல்லியதூஉம் ஆம்


            380 மருதம் - கூடலூர்ப் பல்கண்ணனார்


            நெய்யும் குய்யும் ஆடி மெய்யடு
            மாசு பட்டன்றே கலிங்கமும் தோளும்
            திதலை மென் முலைத் தீம் பால் பிலிற்ற
            புதல்வற் புல்லிப் புனிறு நாறும்மே
            வால் இழை மகளிர் சேரித் தோன்றும்
            தேரோற்கு ஒத்தனெம் அல்லேம் அதனால்
            பொன் புரை நரம்பின் இன் குரல் சீறியாழ்
            எழாஅல் வல்லை ஆயினும் தொழாஅல்
            கொண்டு செல் பாண நின் தண் துறை ஊரனை
            பாடு மனைப் பாடல் கூடாது நீடு நிலைப்
            புரவியும் பூண் நிலை முனிகுவ
            விரகு இல மொழியல் யாம் வேட்டது இல் வழியே


            பாணற்குத் தோழி வாயில் மறுத்தது


381 முல்லை - ஒளவையார்


            அருந் துயர் உழத்தலின் உண்மை சான்ம் எனப்
            பெரும்பிறிது இன்மையின் இலேனும் அல்லேன்
            கரை பொருது இழிதரும் கான் யாற்று இகுகரை
            வேர் கிளர் மராஅத்து அம் தளிர் போல
            நடுங்கல் ஆனா நெஞ்சமொடு இடும்பை
            யாங்கனம் தாங்குவென் மற்றே ஓங்கு செலல்
            கடும் பகட்டு யானை நெடு மான் அஞ்சி
            ஈர நெஞ்சமோடு இசை சேண் விளங்க
            தேர் வீசு இருக்கை போல
            மாரி இரீஇ மான்றன்றால் மழையே


            பிரிவிடை ஆற்றாளாகிய தலைமகள்
            பருவ வரவின்கண் சொல்லியது


            382 நெய்தல் - நிகண்டன் கலைக்கோட்டுத் தண்டனார


            கானல் மாலைக் கழி நீர் மல்க
            நீல் நிற நெய்தல் நிரை இதழ் பொருந்த
            ஆனாது அலைக்கும் கடலே மீன் அருந்தி
            புள்ளினம் குடம்பை உடன் சேர்பு உள்ளார்
            துறந்தோர் தேஎத்து இருந்து நனி வருந்தி
            ஆர் உயிர் அழிவதுஆயினும் நேரிழை
            கரத்தல் வேண்டுமால் மற்றே பரப்பு நீர்த்
            தண்ணம் துறைவன் நாண
            நண்ணார் தூற்றும் பழிதான் உண்டே


            ஒருவழித் தணந்த காலத்துப் பொழுதுபட ஆற்றாளாகி
            நின்ற தலைமகளைத் தோழி ஆற்றுவிக்கல்லாள்
            ஆயினாட்குத் தலைமகள் சொல்லியது


            383 குறிஞ்சி - கோளியூர்கிழார் மகனார் செழியனார்


            கல் அயற் கலித்த கருங் கால் வேங்கை
            அலங்கல்அம் தொடலை அன்ன குருளை
            வயப் புனிற்று இரும் பிணப் பசித்தென வயப் புலி
            புகர் முகம் சிதையத் தாக்கி களிறு அட்டு
            உரும் இசை உரறும் உட்குவரு நடு நாள்
            அருளினை போலினும் அருளாய் அன்றே
            கனை இருள் புதைத்த அஞ்சுவரும் இயவில்
            பாம்பு உடன்று இரிக்கும் உருமோடு
            ஓங்கு வரை நாட நீ வருதலானே


            தோழி ஆறு பார்த்துற்றுச் சொல்லியது


            384 பாலை - பாலை பாடிய பெருங்கடுங்கோ


            பைம் புறப் புறவின் செங் காற் சேவல்
            களரி ஓங்கிய கவை முடக் கள்ளி
            முளரி அம் குடம்பை ஈன்று இளைப்பட்ட
            உயவு நடைப் பேடை உணீஇய மன்னர்
            முனை கவர் முது பாழ் உகு நெற் பெறூஉம்
            அரண் இல் சேய் நாட்டு அதர் இடை மலர்ந்த
            நல் நாள் வேங்கைப் பொன் மருள் புதுப் பூப்
            பரந்தன நடக்க யாம் கண்டனம் மாதோ
            காண் இனி வாழி என் நெஞ்சே நாண் விட்டு
            அருந் துயர் உழந்த காலை
            மருந்து எனப்படூஉம் மடவோளையே


            உடன் போகாநின்றான் மலிந்து
            தன் நெஞ்சிற்குச் சொல்லியது


            385 நெய்தல் - (?)


            எல்லை சென்றபின் மலரும் கூம்பின
            புலவு நீர் அடைகரை யாமைப் பார்ப்போடு
            அலவனும் அளைவயிற் செறிந்தன கொடுங் கழி
            இரை நசை வருத்தம் வீட மரமிசைப்
            புள்ளும் பிள்ளையடு வதிந்தன அதனால்
            பொழுதன்றுஆதலின் தமியை வருதி
            எழுது எழில் மழைக்க - - - - - - - -
            - - - - - - - - - - - - - - - - - - - - -


            386 குறிஞ்சி - தங்கால் ஆத்திரேயன் செங்கண்ணனார்


            சிறு கட் பன்றிப் பெருஞ் சின ஒருத்தல்
            துறுகட் கண்ணிக் கானவர் உழுத
            குலவுக் குரல் ஏனல் மாந்தி ஞாங்கர்
            விடர் அளைப் பள்ளி வேங்கை அஞ்சாது
            கழை வளர் சாரல் துஞ்சும் நாடன்
            அணங்குடை அருஞ் சூள் தருகுவென் என நீ
            நும்மோர் அன்னோர் துன்னார் இவை என
            தெரிந்து அது வியந்தனென் தோழி பணிந்து நம்
            கல் கெழு சிறுகுடிப் பொலிய
            வதுவை என்று அவர் வந்த ஞான்றே


            பரத்தையின் மறுத்தந்த தலைமகற்கு வாயில்
            நேர்ந்த தோழி தலைமகளை முகம்புகுவல்
            என முற்பட்டாள் தலைமகள் மாட்டு நின்ற
            பொறாமை நீங்காமை அறிந்து பிறிது ஒன்றன்மேல்
            வைத்து பாவியேன் இன்று பேதைமை செய்தேன்
            எம்பெருமாட்டி குறிப்பு உணர்ந்து
            வழிபடுவேனாவேன்மன்னோ எனச்சொல்லியது


            387 பாலை - பொதும்பில் கிழார் மகனார்


            நெறி இருங் கதுப்பும் நீண்ட தோளும்
            அம்ம நாளும் தொல் நலம் சிதைய
            ஒல்லாச் செந் தொடை ஒரீஇய கண்ணிக்
            கல்லா மழவர் வில்லிடை விலங்கிய
            துன் அருங் கவலை அருஞ் சுரம் இறந்தோர்
            வருவர் வாழி தோழி செரு இறந்து
            ஆலங்கானத்து அஞ்சுவர இறுத்த
            வேல் கெழு தானைச் செழியன் பாசறை
            உறை கழி வாளின் மின்னி உதுக்காண்
            நெடும் பெருங் குன்றம் முற்றி
            கடும் பெயல் பொழியும் கலி கெழு வானே


            பிரிவிடை மெலிந்த தலைமகளைத்
            தோழி பருவம் காட்டி வற்புறீஇயது


            388 நெய்தல் - மதுரை மருதங்கிழார் மகனார் பெருங்கண்ணனார்


            அம்ம வாழி தோழி நன்னுதற்கு
            யாங்கு ஆகின்றுகொல் பசப்பே நோன் புரிக்
            கயிறு கடை யாத்த கடு நடை எறி உளித்
            திண் திமில் பரதவர் ஒண் சுடர்க் கொளீஇ
            நடு நாள் வேட்டம் போகி வைகறைக்
            கடல் மீன் தந்து கானற் குவைஇ
            ஓங்கு இரும் புன்னை வரி நிழல் இருந்து
            தேம் கமழ் தேறல் கிளையடு மாந்தி
            பெரிய மகிழும் துறைவன் எம்
            சிறிய நெஞ்சத்து அகல்வு அறியானே


            வரைவு நீட ஆற்றாளாகிய தோழிக்குத் தலைமகன்
            சிறைப்புறமாகச் சொல்லியது மனையுள் வேறுபடாது
            ஆற்றினாய் என்றாற்குத் தலைமகள் சொல்லியதூஉம் ஆம்


            389 குறிஞ்சி - காவிரிப் பூம்பட்டினத்துச் செங்கண்ணனார்


            வேங்கையும் புலி ஈன்றன அருவியும்
            தேம் படு நெடு வரை மணியின் மானும்
            அன்னையும் அமர்ந்து நோக்கினளே என்னையும்
            களிற்று முகம் திறந்த கல்லா விழுத் தொடை
            ஏவல் இளையரொடு மா வழிப்பட்டென
            சிறு கிளி முரணிய பெருங் குரல் ஏனல்
            காவல் நீ என்றோளே சேவலொடு
            சிலம்பின் போகிய சிதர் கால் வாரணம்
            முதைச் சுவல் கிளைத்த பூழி மிகப் பல
            நன் பொன் இமைக்கும் நாடனொடு
            அன்புறு காமம் அமைக நம் தொடர்பே


            பகற்குறி வந்து ஒழுகாநின்ற காலத்துத்
            தலைமகன் கேட்பச் சொல்லியது


            390 மருதம் - ஒளவையார்


            வாளை வாளின் பிறழ நாளும்
            பொய்கை நீர்நாய் வைகுதுயில் ஏற்கும்
            கை வண் கிள்ளி வெண்ணி சூழ்ந்த
            வயல் வெள் ஆம்பல் உருவ நெறித் தழை
            ஐது அகல் அல்குல் அணி பெறத் தைஇ
            விழவின் செலீஇயர் வேண்டும்மன்னோ
            யாணர் ஊரன் காணுநன்ஆயின்
            வரையாமைஓ அரிதே வரையின்
            வரைபோல் யானை வாய்மொழி முடியன்
            வரை வேய் புரையும் நல் தோள்
            அளிய தோழி தொலையுந பலவே


            பாங்கு ஆயின வாயில் கேட்ப நெருங்கிச் சொல்லியது
            தலைமகள் தோழிக்கு உரைப் பாளாய் வாயிலாகப்
            புக்கார் கேட்ப சொல்லியதூஉம் ஆம்


            391 பாலை - பாலை பாடிய பெருங்கடுங்கோ


            ஆழல் மடந்தை அழுங்குவர் செலவே
            புலிப் பொறி அன்ன புள்ளி அம் பொதும்பின்
            பனிப் பவர் மேய்ந்த மா இரு மருப்பின்
            மலர் தலைக் காரான் அகற்றிய தண் நடை
            ஒண் தொடி மகளிர் இழை அணிக் கூட்டும்
            பொன் படு கொண்கான நன்னன் நல் நாட்டு
            ஏழிற்குன்றம் பெறினும் பொருள்வயின்
            யாரோ பிரிகிற்பவரே குவளை
            நீர் வார் நிகர் மலர் அன்ன நின்
            பேர் அமர் மழைக் கண் தெண் பனி கொளவே


            பிரிவு உணர்த்தப்பட்டு ஆற்றாளாய தலைமகளைத்
            தோழி வற்புறுத்தியது வரைவு உணர்த்தியதூஉம் ஆம்


            392 நெய்தல் - மதுரை மருதன் இளநாகனார்


            கடுஞ் சுறா எறிந்த கொடுந் தாட் தந்தை
            புள் இமிழ் பெருங் கடல் கொள்ளான் சென்றென
            மனை அழுது ஒழிந்த புன் தலைச் சிறாஅர்
            துணையதின் முயன்ற தீம் கண் நுங்கின்
            பணை கொள் வெம் முலை பாடு பெற்று உவக்கும்
            பெண்ணை வேலி உழை கண் சீறூர்
            நல் மனை அறியின் நன்றுமன்தில்ல
            செம்மல் நெஞ்சமொடு தாம் வந்து பெயர்ந்த
            கானலொடு அழியுநர் போலாம் பானாள்
            முனி படர் களையினும் களைப
            நனி பேர் அன்பினர் காதலோரே


            இரவுக்குறி முகம்புக்கது வரைவு நீட
            ஆற்றாளாய தலைமகளைத் தோழி வரைவு
            உணர்த்தி வற்புறுத்தியதூஉம் ஆம்


            393 குறிஞ்சி - கோவூர் கிழார்


            நெடுங் கழை நிவந்த நிழல் படு சிலம்பின்
            கடுஞ் சூல் வயப்பிடி கன்று ஈன்று உயங்க
            பால் ஆர் பசும் புனிறு தீரிய களி சிறந்து
            வாலா வேழம் வணர் குரல் கவர்தலின்
            கானவன் எறிந்த கடுஞ் செலல் ஞெகிழி
            வேய் பயில் அடுக்கம் சுடர மின்னி
            நிலை கிளர் மீனின் தோன்றும் நாடன்
            இரவின் வரூஉம் இடும்பை நாம் உய
            வரைய வந்த வாய்மைக்கு ஏற்ப
            நமர் கொடை நேர்ந்தனர்ஆயின் அவருடன்
            நேர்வர்கொல் வாழி தோழி நம் காதலர்
            புதுவர் ஆகிய வரவும் நின்
            வதுவை நாண் ஒடுக்கமும் காணுங்காலே


            வரைவு மலிந்தது


            394 முல்லை - ஒளவையார்


            மரந்தலை மணந்த நனந் தலைக் கானத்து
            அலந்தலை ஞெமையத்து இருந்த குடிஞை
            பொன் செய் கொல்லனின் இனிய தௌ ர்ப்ப
            பெய்ம் மணி ஆர்க்கும் இழை கிளர் நெடுந் தேர்
            வன் பரல் முரம்பின் நேமி அதிர
            சென்றிசின் வாழியோ பனிக் கடு நாளே
            இடைச் சுரத்து எழிலி உறைத்தென மார்பின்
            குறும் பொறிக் கொண்ட சாந்தமொடு
            நறுந் தண்ணியன்கொல் நோகோ யானே


            வினை முற்றி மறுத்தராநின்ற தலைமகனை இடைச்
            சுரத்துக் கண்டார் சொல்லியது வன்சொல்லால் குறை
            நயப்பித்த தோழி தந்து அளித்ததூஉம் ஆம்


            395 நெய்தல் - அம்மூவனார்


            யாரை எலுவ யாரே நீ எமக்கு
            யாரையும் அல்லை நொதுமலாளனை
            அனைத்தால் கொண்க நம்மிடையே நினைப்பின்
            கடும் பகட்டு யானை நெடுந் தேர்க் குட்டுவன்
            வேந்து அடு மயக்கத்து முரசு அதிர்ந்தன்ன
            ஓங்கற் புணரி பாய்ந்து ஆடு மகளிர்
            அணிந்திடு பல் பூ மரீஇ ஆர்ந்த
            ஆ புலம் புகுதரு பேர் இசை மாலைக்
            கடல் கெழு மாந்தை அன்ன எம்
            வேட்டனை அல்லையால் நலம் தந்து சென்மே


            நலம் தொலைந்தது எனத் தலைவனைத்
            தோழி கூறி வரைவு கடாயது


            396 குறிஞ்சி - (?)


            பெய்து போகு எழிலி வைகு மலை சேர
            தேன் தூங்கு உயர் வரை அருவி ஆர்ப்ப
            வேங்கை தந்த வெற்பு அணி நல் நாள்
            பொன்னின் அன்ன பூஞ் சினை துழைஇ
            கமழ் தாது ஆடிய கவின் பெறு தோகை
            பாசறை மீமிசைக் கணம் கொள்பு ஞாயிற்று
            உறு கதிர் இள வெயில் உண்ணும் நாடன்
            நின் மார்பு அணங்கிய செல்லல் அரு நோய்
            யார்க்கு நொந்து உரைக்கோ யானே பல் நாள்
            காமர் நனி சொல் சொல்லி
            ஏமம் என்று அருளாய் நீ மயங்கினையே


            தோழி தலைமகனை வரைவு கடாயது
            வரைவு உணர்த்தப்பட்டு ஆற்றாளாய்ச்
            சொல்லியதூஉம் ஆம் இரவுக்குறி மறுத்ததூஉம் ஆம்


            397 பாலை - அம்மூவனார்


            தோளும் அழியும் நாளும் சென்றென
            நீள் இடை அத்தம் நோக்கி வாள் அற்றுக்
            கண்ணும் காட்சி தௌவின என் நீத்து
            அறிவும் மயங்கி பிறிது ஆகின்றே
            நோயும் பெருகும் மாலையும் வந்தன்று
            யாங்கு ஆகுவென்கொல் யானே ஈங்கோ
            சாதல் அஞ்சேன் அஞ்சுவல் சாவின்
            பிறப்புப் பிறிது ஆகுவதுஆயின்
            மறக்குவேன்கொல் என் காதலன் எனவே


            பிரிவிடை ஆற்றாளாகி நின்ற
            தலைமகளை வற்புறாநின்ற தோழிக்கு
            ஆற்றுவல் என்பது படச் சொல்லியது


            398 நெய்தல் - உலோச்சனார்


            உரு கெழு தெய்வமும் கரந்து உறையின்றே
            விரி கதிர் ஞாயிறும் குடக்கு வாங்கும்மே
            நீர் அலைக் கலைஇய கூழை வடியாச்
            சாஅய் அவ் வயிறு அலைப்ப உடன் இயைந்து
            ஓரை மகளிரும் ஊர் எய்தினரே
            பல் மலர் நறும் பொழில் பழிச்சி யாம் முன்
            சென்மோ சேயிழை என்றனம் அதன் எதிர்
            சொல்லாள் மெல்லியல் சிலவே நல் அகத்து
            யாணர் இள முலை நனைய
            மாண் எழில் மலர்க் கண் தெண் பனி கொளவே


            முன்னுற உணர்ந்து பகற்குறி வந்து மீளும் தலைமகனை
            நீ தான் இவளது தன்மையை ஆற்றுவி எனச் சொல்லியது


            399 குறிஞ்சி - (?)


            அருவி ஆர்க்கும் பெரு வரை அடுக்கத்து
            குருதி ஒப்பின் கமழ் பூங் காந்தள்
            வரி அணி சிறகின் வண்டு உண மலரும்
            வாழை அம் சிலம்பில் கேழல் கெண்டிய
            நிலவரை நிவந்த பல உறு திரு மணி
            ஒளி திகழ் விளக்கத்து ஈன்ற மடப் பிடி
            களிறு புறங்காப்ப கன்றொடு வதியும்
            மா மலை நாடன் நயந்தனன் வரூஉம்
            பெருமை உடையள் என்பது
            தருமோ தோழி நின் திரு நுதல் கவினே


            நெடுங்காலம் வந்து ஒழுக ஆற்றாமை வேறுபட
            நின்ற தலைமகளைத் தோழி எம்பெருமான்
            இதற்காய நல்லது புரியும் என்று தலைமகன்
            சிறைப்புறத்தானாகச் சொல்லியது இதற்காய
            நல்லது புரியும் பெருமான் திறம் வேண்டும்
            என்றாட்குத் தலைமகள் சொல்லியதூஉம் ஆம்


            400 மருதம் - ஆலங்குடி வங்கனார்


            வாழை மென் தோடு வார்புஉறுபு ஊக்கும்
            நெல் விளை கழனி நேர் கண் செறுவின்
            அரிவனர் இட்ட சூட்டு அயல் பெரிய
            இருஞ் சுவல் வாளை பிறழும் ஊர
            நினின்று அமைகுவென்ஆயின் இவண் நின்று
            இன்னா நோக்கமொடு எவன் பிழைப்பு உண்டோ
            மறம் கெழு சோழர் உறந்தை அவையத்து
            அறம் கெட அறியாதாங்கு சிறந்த
            கேண்மையடு அளைஇ நீயே
            கெடு அறியாய் என் நெஞ்சத்தானே


            பரத்தை தலைவனைப் புகழ்ந்தது முன்பு நின்று
            யாதோ புகழ்ந்தவாறு எனின் நின் இன்று
            அமையாம் என்று சொன்னமையான் என்பது
1 ஆறு அறி அந்தணர்க்கு, அருமறை பல பகர்ந்து,
            தேறு நீர் சடைக் கரந்து, திரிபுரம் தீ மடுத்துக்,
            கூறாமல் குறித்ததன் மேல் செல்லும், கடும் கூளி,
            மாறாப் போர் மணி மிடற்று எண் கையாய்! கேள் இனி;


            படு பறை பல இயம்பப், பல் உருவம் பெயர்த்து நீ
            கொடுகொட்டி ஆடும்கால், கோடு உயர் அகல் அல்குல்
            கொடிபுரை நுசுப்பினாள், கொண்ட சீர் தருவாளோ?


            மண்டு அமர் பல கடந்து, மதுகையால் நீறு அணிந்து,
            பண்டரங்கம் ஆடும்கால், பணை எழில் அணை மென்தோள்
            வண்டு அரற்றும் கூந்தலாள், வளர் தூக்கு தருவாளோ?


            கொலை உழுவைத் தோல் அசைஇக், கொன்றைத்தார் சுவல் புரளத்
            தலை அங்கை கொண்டு நீ காபாலம் ஆடும்கால்,
            முலை அணிந்த முறுவலாள் முன் பாணி தருவாளோ?




            என ஆங்கு,
            பாணியும் தூக்கும் சீரும் என்று இவை
            மாண் இழை அரிவை காப்ப,
            ஆணம் இல் பொருள் எமக்கு அமர்ந்தனை ஆடி.






            முதலாவது : பாலைக்கலி
            ஆசிரியர்: பெருங்கொடுங்கோன்
            2 தொடங்கல் கண் தோன்றிய முதியவன் முதலாக,
            அடங்காதார் மிடல் சாய, அமரர் வந்து இரத்தலின்,
            மடங்கல் போல் சினைஇ, மாயம் செய் அவுணரைக்
            கடந்து அடு முன்பொடு, முக்கண்ணான் மூவெயிலும்
            உடன்றக்கால், முகம் போல ஒண் கதிர் தெறுதலின்
            சீறு அரும் கணிச்சியோன் சினவலின், அவ்வெயில்
            ஏறு பெற்று உதிர்வன போல், வரை பிளந்து, இயங்குநர்
            ஆறு கெட விலங்கிய அழல் அவிர் ஆர் இடை -
            மறப்பு அரும் காதல் இவள் ஈண்டு ஒழிய,
            இறப்பத் துணிந்தனிர், கேண்மின் மற்று ஐய!


            தொலைவு ஆகி, இரந்தோர்க்கு ஒன்று ஈயாமை இழிவு என
            மலை இறந்து செயல் சூழ்ந்த பொருள் பொருள் ஆகுமோ -
            நிலைஇய கற்பினாள், நீ நீப்பின் வாழாதாள்,
            முலை ஆகம் பிரியாமை பொருள் ஆயின் அல்லதை;


            இல் என இரந்தோர்க்கு ஒன்று ஈயாமை இழிவு எனக்
            கல் இறந்து செயல் சூழ்ந்த பொருள் பொருள் ஆகுமோ -
            தொல் இயல் வழாஅமைத் துணை எனப் புணர்ந்தவள்
            புல் ஆகம் பிரியாமை பொருள் ஆயின் அல்லதை;


            இடன் இன்றி இரந்தோர்க்கு ஒன்று ஈயாமை இழிவு எனக்
            கடன் இறந்து செயல் சூழ்ந்த பொருள் பொருள் ஆகுமோ -
            வடமீன் போல் தொழுது ஏத்த வயங்கிய கற்பினாள்
            தட மென் தோள் பிரியாமை பொருள் ஆயின் அல்லதை;




            என இவள்,
            புன்கண் கொண்டு இனையவும், பொருள் வயின் அகறல்
            அன்பு அன்று, என்று யான் கூற, அன்புற்றுக்
            காழ் வரை நில்லாக் கடும் களிற்று ஒருத்தல்
            யாழ் வரைத் தங்கியாங்குத், தாழ்பு, நின்
            தொல்கவின் தொலைதல் அஞ்சி, என்
            சொல்வரைத் தங்கினர், காதலோரே.




            3 அறன் இன்றி அயல் தூற்றும் அம்பலை நாணியும்,
            வறன் நீந்தி நீ செல்லும் நீள் இடை நினைப்பவும் -
            இறை நில்லா வளை ஓட, இதழ் சோர்பு பனி மல்கப்,
            பொறை நில்லா நோயோடு புல்லென்ற நுதல் இவள்
            விறல் நலன் இழப்பவும், வினை வேட்டாய்! கேஎள் இனி;


            'உடை இவள் உயிர் வாழாள், நீ நீப்பின்' எனப், பல
            இடை கொண்டு யாம் இரப்பவும், எம கொள்ளாய், ஆயினை;
            கடைஇய ஆற்று இடை, நீர் நீத்த வறும் சுனை,
            அடையொடு வாடிய அணி மலர் - தகைப்பன.


            'வல்லை நீ துறப்பாயேல், வகை வாடும் இவள்' என,
            ஒல்லாங்கு யாம் இரப்பவும், உணர்ந்து ஈயாய் ஆயினை;
            செல்லு நீள் ஆற்று இடைச், சேர்ந்து எழுந்த மரம் வாடப்,
            புல்லு விட்டு இறைஞ்சிய பூங் கொடி - தகைப்பன.


            'பிணிபு நீ விடல் சூழின், பிறழ்தரும் இவள்' எனப்
            பணிபு வந்து இரப்பவும், பல சூழ்வாய் ஆயினை;
            துணிபு நீ செலக் கண்ட ஆற்று இடை, அம்மரத்து
            அணி செல, வாடிய அம் தளிர் - தகைப்பன.




            என ஆங்கு,
            யாம் நின் கூறவும் எம கொள்ளாய் ஆயினை;
            ஆனாது இவள் போல் அருள் வந்தவை காட்டி,
            மேல் நின்று மெய் கூறும் கேளிர் போல், நீ செல்லும்
            கானம் - தகைப்ப செலவு.




            4 வலி முன்பின், வல்லென்ற யாக்கைப் புலி நோக்கின் -
            சுற்றுஅமை வில்லர், சுரி வளர் பித்தையர்,
            அற்றம் பார்த்து அல்கும் - கடுங்கண் மறவர் தாம்
            கொள்ளும் பொருள் இலர் ஆயினும், வம்பலர்,
            துள்ளுநர்க் காண்மார் தொடர்ந்து, உயிர் வௌவலின்,
            புள்ளும் வழங்காப் புலம்பு கொள் ஆர் இடை,
            வெள் வேல் வலத்திர் பொருள் தரல் வேட்கையின்,
            உள்ளினிர் என்பது அறிந்தனள், என் தோழி;


            'காழ் விரி கவை ஆரம் மீவரும் இளமுலை
            போழ்து இடைப்படாஅமல் முயங்கியும் அமையார், என்
            தாழ் கதுப்பு அணிகுவர், காதலர்; மற்று, அவர்
            சூழ்வதை எவன் கொல்? அறியேன்!' என்னும்;


            'முள் உறழ் முளை எயிற்று அமிழ்து ஊறும் தீ நீரைக்
            கள்ளினும் மகிழ் செயும் என உரைத்தும் அமையார், என்
            ஒள் இழை திருத்துவர், காதலர்; மற்று, அவர்
            உள்ளுவது எவன் கொல்? அறியேன்!' என்னும்;


            'நுண் எழில் மாமை சுணங்கு அணி ஆகம் தம்
            கண்ணொடு தொடுத்து என நோக்கியும் அமையார், என்
            ஒண் நுதல் நீவுவர், காதலர்; மற்று, அவர்
            எண்ணுவது எவன் கொல்? அறியேன்!' என்னும்;




            என ஆங்கு,
            'கழி பெரு நல்கல் ஒன்று உடைத்து!' என, என் தோழி
            அழிவொடு கலங்கிய எவ்வத்தள்; ஒருநாள், நீர்,
            பொழுது இடைப்பட நீப்பின், வாழ்வாளோ?
            ஒழிக இனிப் பெரும! நின் பொருள் பிணிச் செலவே.




            5 பாஅல் அம் செவிப் பணைத் தாள் மா நிரை
            மாஅல் யானையொடு மறவர் மயங்கித்
            தூறு அதர்பட்ட ஆறு மயங்கு அருஞ்சுரம்,
            இறந்து, நீர் செய்யும் பொருளினும், யாம் நுமக்குச்
            சிறந்தனம் ஆதல் அறிந்தனிர் ஆயின்,
            நீள் இரு முந்நீர் வளி கலன் வௌவலின்
            ஆள்வினைக்கு அழிந்தோர் போறல் அல்லதைக்,
            கேள் பெருந்தகையோடு எவன் பல மொழிகுவம்?
            நாளும் கோள்மீன் தகைத்தலும் தகைமே;


            கல்லெனக் கவின் பெற்ற விழவு ஆற்றுப்படுத்த பின்,
            புல்லென்ற களம் போலப் புலம்பு கொண்டு, அமைவாளோ?
            ஆள்பவர் கலக்குற அலை பெற்ற நாடு போல்,
            பாழ்பட்ட முகத்தோடு பைதல் கொண்டு, அமைவாளோ?
            ஓர் இரா வைகலுள், தாமரைப் பொய்கையுள்
            நீர் நீத்த மலர் போல, நீ நீப்பின், வாழ்வாளோ?




            என ஆங்கு,
            பொய் நல்கல் புரிந்தனை புறந்தரல் கைவிட்டு,
            எந்நாளோ, நெடுந்தகாய்! நீ செல்வது,
            அந்நாள் கொண்டு இறக்கும், இவள் அரும்பெறல் உயிரே.




            6 மரையா மரல் கவர, மாரி வறப்ப -
            வரை ஓங்கு அரும் சுரத்து ஆர் இடைச் செல்வோர்,
            சுரை அம்பு மூழ்கச் சுருங்கிப், புரையோர் தம்
            உள் நீர் வறப்பப் புலர் வாடு நாவிற்குத் -
            தண்ணீர் பெறாஅத் தடுமாற்று அரும் துயரம்
            கண்ணீர் நனைக்கும் கடுமைய காடு என்றால்,
            என் நீர் அறியாதீர் போல இவை கூறல்?
            நின் நீர அல்ல நெடுந்தகாய்! எம்மையும்,
            அன்பு அறச் சூழாதே, ஆற்று இடை நும்மொடு
            துன்பம் துணை ஆக நாடின், அது அல்லது
            இன்பமும் உண்டோ, எமக்கு?




            7 வேனில் உழந்த வறிது உயங்கு ஓய் களிறு
            வான் நீங்கு வைப்பின் வழங்காத் தேர் நீர்க்கு அவாஅம்
            கானம் கடத்திர், எனக் கேட்பின், யான் ஒன்று
            உசாவுகோ - ஐய! சிறிது;


            நீயே, செய் வினை மருங்கில் செலவு அயர்ந்து, யாழ நின்
            கை புனை வல் வில் ஞாண் உளர்தீயே;
            இவட்கே, செய்வுறு மண்டிலம் மையாப்பது போல்,
            மை இல் வாள் முகம் பசப்பு ஊருமே;


            நீயே, வினை மாண் காழகம் வீங்கக் கட்டிப்
            புனை மாண் மரீஇய அம்பு தெரிதீயே;
            இவட்கே, சுனை மாண் நீலம் கார் எதிர்பவை போல்,
            இனை நோக்கு உண் கண் நீர் நில்லாவே;


            நீயே, புலம்பு இல் உள்ளமொடு பொருள் வயின் செலீஇய
            வலம் படு திகிரி வாய் நீவுதியே;
            இவட்கே, அலங்கு இதழ்க் கோடல் வீ உகுபவை போல்
            இலங்கு ஏர் எல் வளை இறை ஊரும்மே;




            என நின்,
            செல் நவை அரவத்தும் இனையவள் நீ நீப்பின்,
            தன் நலம் கடைகொளப்படுதலின், மற்று இவள்
            இன் உயிர் தருதலும் ஆற்றுமோ -
            முன்னிய தேஎத்து முயன்று செய் பொருளே?




            8 நடுவு இகந்து ஒரீஇ நயன் இல்லான் வினை வாங்கக்,
            கொடிது ஓர்த்த மன்னவன் கோல் போல, ஞாயிறு
            கடுகுபு கதிர் மூட்டிக் காய்சினம் தெறுதலின்,
            உறல் ஊறு கமழ் கடாத்து ஒல்கிய, எழில் வேழம்
            வறன் உழு நாஞ்சில் போல் மருப்பு ஊன்ற, நிலம் சேர,
            விறல் மலை வெம்பிய போக்கு அரு வெஞ்சுரம்,
            சொல்லாது இறப்பத் துணிந்தனிர்க்கு, ஒரு பொருள்
            சொல்லுவது உடையேன், கேள்மின், மற்று ஐஇய!


            வீழுநர்க்கு இறைச்சியாய் விரல் கவர்பு இசைக்கும் கோல்
            ஏழும், தம் பயன் கெட இடை நின்ற நரம்பு அறூஉம்
            யாழினும், நிலை இல்லாப் பொருளையும் நச்சுபவோ?


            மரீஇத் தாம் கொண்டாரைக் கொண்டக்கால் போலாது,
            பிரியும்கால் பிறர் எள்ளப், பீடு இன்றி புறம் மாறும்
            திருவினும், நிலை இல்லாப் பொருளையும் நச்சுபவோ?


            புரை தவப் பயன் நோக்கார் தம் ஆக்கம் முயல்வாரை
            வரைவு இன்றிச் செறும் பொழுதில், கண் ஓடாது உயிர் வௌவும்
            அரைசினும், நிலை இல்லாப் பொருளையும் நச்சுபவோ?




            என ஆங்கு,
            நச்சல் கூடாது பெரும இச்செலவு
            ஒழிதல் வேண்டுவல், சூழின் பழி இன்று;
            மன்னவன் புறந்தர, வரு விருந்து ஓம்பித்,
            தன் நகர் விழையக் கூடின்,
            இன் உறல் வியன் மார்ப! அது மனும் பொருளே.




            9 எறித்தரு கதிர் தாங்கி ஏந்திய குடை நீழல்,
            உறித் தாழ்ந்த கரகமும், உரை சான்ற முக்கோலும்,
            நெறிப்பட சுவல் அசைஇ, வேறு ஓரா நெஞ்சத்துக்
            குறிப்பு ஏவல் செயல் மாலைக், கொளை நடை அந்தணீர்!-
            வெவ் இடைச் செலல் மாலை ஒழுக்கத்தீர்; இவ் இடை
            என் மகள் ஒருத்தியும், பிறள் மகன் ஒருவனும்,
            தம் உளே புணர்ந்த தாம் அறி புணர்ச்சியர்;
            அன்னார் இருவரை காணிரோ?- பெரும!


            காணேம் அல்லேம், கண்டனம், கடத்து இடை;
            ஆண் எழில் அண்ணலோடு அரும் சுரம் முன்னிய
            மாண் இழை மடவரல் தாயிர் நீர் போறிர்;


            பல உறு நறும் சாந்தம் படுப்பவர்க்கு அல்லதை,
            மலை உளே பிறப்பினும், மலைக்கு அவை தாம் என் செய்யும்?
            நினையும்கால் நும்மகள் நுமக்கும் ஆங்கு அனையளே!


            சீர்கெழு வெண் முத்தம் அணிபவர்க்கு அல்லதை,
            நீர் உளே பிறப்பினும், நீர்க்கு அவை தாம் என் செய்யும்?
            தேரும்கால் நும் மகள் நுமக்கும் ஆங்கு அனையளே!


            ஏழ் புணர் இன் இசை முரல்பவர்க்கு அல்லதை,
            யாழ் உளே பிறப்பினும், யாழ்க்கு அவை தாம் என் செய்யும்?
            சூழும்கால், நும்மகள் நுமக்கும் ஆங்கு அனையளே!




            என ஆங்கு,
            இறந்த கற்பினாட்கு எவ்வம் படரன்மின்;
            சிறந்தானை வழிபடீஇச் சென்றனள்;
            அறம் தலை பிரியா ஆறும் மற்று அதுவே.




            10 வறியவன் இளமை போல், வாடிய சினையவாய்ச்,
            சிறியவன் செல்வம் போல், சேர்ந்தார்க்கு நிழல் இன்றி,
            யார் கண்ணும் இகந்து செய்து இசை கெட்டான் இறுதி போல்,
            வேரொடு மரம் வெம்ப, விரி கதிர் தெறுதலின்
            அலவுற்றுக் குடி கூவ, ஆறு இன்றிப் பொருள் வெ·கிக்,
            கொலை அஞ்சா வினைவரால், கோல் கோடியவன் நிழல்
            உலகு போல், உலறிய உயர் மர வெஞ்சுரம் -


            இடை கொண்டு பொருள் வயின் இறத்தி நீ எனக் கேட்பின்,
            உடைபு நெஞ்சு உக ஆங்கே ஒளி ஓடற்பாள் மன்னோ!
            படை அமை சேக்கையுள் பாயலின் அறியாய் நீ
            புடை பெயர்வாய் ஆயினும், புலம்பு கொண்டு இனைபவள்?


            முனிவு இன்றி முயல் பொருட்கு இறத்தி நீ எனக் கேட்பின்,
            பனிய கண் படல் ஒல்லா படர் கூர்கிற்பாள் மன்னோ!
            நனி கொண்ட சாயலாள் நயந்து நீ நகை ஆகத்
            துனி செய்து நீடினும், துறப்பு அஞ்சிக் கலுழ்பவள்?


            பொருள் நோக்கிப் பிரிந்து நீ போகுதி எனக் கேட்பின்,
            மருள் நோக்கம் மடிந்து ஆங்கே மயல் கூர்கிற்பாள் மன்னோ!
            இருள் நோக்கம் இடையின்றி, ஈரத்தின் இயன்ற நின்
            அருள் நோக்கம் அழியினும், அவலம் கொண்டு அழிபவள்?




            என ஆங்கு,
            'வினை வெ·கி நீ செலின், விடும் இவள் உயிர்' எனப்
            புனை இழாய்! நின் நிலை யான் கூறப், பையென,
            நிலவு வேல் நெடுந்தகை, நீள் இடைச்
            செலவு ஒழிந்தனனால்; செறிக, நின் வளையே!




            11 'அரிது ஆய அறன் எய்தி அருளியோர்க்கு அளித்தலும்,
            பெரிது ஆய பகை வென்று பேணாரைத் தெறுதலும்,
            புரிவு அமர் காதலின் புணர்ச்சியும் தரும்' எனப்
            பிரிவு எண்ணிப் பொருள் வயின் சென்ற நம் காதலர்
            வருவர்கொல், வயங்கு இழாஅய்! வலிப்பல், யான்; கேஎள் இனி:


            'அடி தாங்கும் அளவு இன்றி, அழல் அன்ன வெம்மையால்,
            கடியவே, கனம் குழாஅய்! காடு' -என்றார்; அக்காட்டுள்,
            துடிஅடிக் கயம்தலை கலக்கிய சின் நீரைப்
            பிடி ஊட்டிப், பின் உண்ணும் களிறு, எனவும், உரைத்தனரே;


            'இன்பத்தின் இகந்து ஒரீஇ, இலை தீந்த உலவையால்,
            துன்புறூஉம் தகையவே காடு' -என்றார்; அக்காட்டுள்,
            அன்புகொள் மடப் பெடை அசைஇய வருத்தத்தை
            மென் சிறகரால் ஆற்றும் புறவு, எனவும், உரைத்தனரே;


            'கல் மிசை வேய் வாடக் கனை கதிர் தெறுதலான்,
            துன்னரூஉம் தகையவே காடு' - என்றார்; அக்காட்டுள்,
            இன்நிழல் இன்மையான் வருந்திய மட பிணைக்குத்
            தன் நிழலைக் கொடுத்து அளிக்கும் கலை, எனவும், உரைத்தனரே.




            என ஆங்கு,
            இனை நலம் உடைய கானம் சென்றோர்
            புனை நலம் வாட்டுநர் அல்லர்; மனை வயின்
            பல்லியும் பாங்கு ஒத்து இசைத்தன;
            நல்எழில் உண் கண்ணும் ஆடுமால், இடனே.




            12 இடு முள் நெடு வேலி போலக், கொலைவர்
            கொடுமரம் தேய்த்தார் பதுக்கை நிரைத்த
            கடு நவை ஆர் ஆற்று, அறு சுனை முற்றி,
            உடங்கு நீர் வேட்ட உடம்பு உயங்கு யானை
            கடும் தாம் பதிபு, ஆங்கு கை தெறப்பட்டு,
            வெறி நிரை வேறு ஆகச் சார்ச் சாரல் ஓடி,
            நெறி மயக்குற்ற நிரம்பா நீடு அத்தம் -
            சிறு நனி நீ துஞ்சி ஏற்பினும், அஞ்சும்
            நறு நுதல் நீத்துப் பொருள் வயின் செல்வோய்!


            உரன் உடை உள்ளத்தை, செய் பொருள் முற்றிய
            வளமையான் ஆகும் பொருள் இது என்பாய்!
            இளமையும் காமமும் நின் பாணி நில்லா -
            இடை முலைக் கோதை குழைய முயங்கும்
            முறை நாள் கழிதல் உறாஅமைக் காண்டை -


            கடை நாள் இது என்று அறிந்தாரும் இல்லை;
            போற்றாய் - பெரும! நீ; காமம் புகர்பட
            வேற்றுமைக் கொண்டு, பொருள் வயின் போகுவாய்,
            கூற்றமும் மூப்பும் மறந்தாரோடு ஓராஅங்கு
            மாற்றுமைக் கொண்ட வழி.




            13 செரு மிகு சின வேந்தன் சிவந்து இறுத்த புலம் போல,
            எரி மேய்ந்த கரி வறல் வாய் புகுவ காணாவாய்ப்,
            பொரி மலர்ந்தன்ன பொறிய மட மான்,
            திரி மருப்பு ஏறொடு தேர் அறற்கு ஓட,
            மரல் சாய மலை வெம்ப, மந்தி உயங்க,
            உரல் போல் அடிய உடம்பு உயங்கு யானை,
            ஊறு நீர் அடங்கலின், உண் கயம் காணாது,
            சேறு சுவைத்துத், தம் செல் உயிர் தாங்கும்
            புயல் துளி மாறிய, போக்கு அரு, வெஞ்சுரம் -


            எல் வளை! எம்மொடு நீ வரின், யாழ நின்
            மெல் இயல் மேவந்த சீறடித், தாமரை,
            அல்லி சேர் ஆய் இதழ் அரக்குத் தோய்ந்தவை போலக்
            கல் உறின், அவ்வடி கறுக்குந அல்லவோ?


            நலம்பெறு சுடர் நுதால்! எம்மொடு நீ வரின்,
            இலங்கு மாண் அவிர் தூவி அன்ன மென் சேக்கையுள்,
            துலங்கு மான் மேல் ஊர்தித் துயில் ஏற்பாய், மற்று ஆண்டை
            விலங்கு மான் குரல் கேட்பின், வெருவுவை அல்லையோ?


            கிளி புரை கிளவியாய்! எம்மொடு நீ வரின்,
            தளி பொழி தளிர் அன்ன எழில் மேனி கவின் வாட,
            முளி அரில் பொத்திய முழங்கு அழல் இடை போழ்ந்த
            வளி உறின், அவ் எழில் வாடுவை அல்லையோ?




            என ஆங்கு,
            அனையவை காதலர் கூறலின், 'வினை வயின்
            பிரிகுவர்' எனப் பெரிது அழியாது, திரிபு உறீஇக்,
            கடுங்குரை அருமைய காடு எனின், அல்லது,
            கொடுங் குழாய்! துறக்குநர் அல்லர் -
            நடுங்குதல் காண்மார், நகை குறித்தனரே.




            14 அணை மருள் இன் துயில் அம் பணைத் தட மென் தோள்,
            துணை மலர் எழில் நீலத்து ஏந்து எழில் மலர் உண் கண்,
            மண மௌவல் முகை அன்ன மா வீழ் வார் நிரை வெண்பல்,
            மணம் நாறு நறு நுதல், மாரி வீழ் இரும் கூந்தல்,
            அலர் முலை ஆகத்து, அகன்ற அல்குல்,
            சில நிரை வால் வளைச் செய்யாயோ! எனப்,
            பல பல கட்டுரை பண்டையின் பாராட்டி,
            இனிய சொல்லி, இன்னாங்குப் பெயர்ப்பது
            இனி அறிந்தேன் அது துனி ஆகுதலே;


            'பொருள் அல்லால் பொருளும் உண்டோ?' என, யாழ நின்
            மருளி கொள் மட நோக்கம், மயக்கப்பட்டு அயர்த்தாயோ?


            'காதலார் எவன் செய்ப, பொருள் இல்லாதார்க்கு?' என,
            ஏதிலார் கூறும் சொல் பொருள் ஆக மதித்தாயோ?


            செம்மையின் இகந்து ஒரீஇப் பொருள் செய்வார்க்கு அப்பொருள்
            இம்மையும் மறுமையும் பகை ஆவது அறியாயோ?




            அதனால்,
            எம்மையும் பொருள் ஆக மதித்தீத்தை; நம்முள் நாம்
            கவவுக் கைவிடப் பெறும் பொருள் திறத்து
            அவவுக் கைவிடுதல்; அது மனும் பொருளே.




            15 அரி மான் இடித்தன்ன, அம் சிலை வல் வில்
            புரி நாண், புடையின், புறம் காண்டல் அல்லால் -
            இணைப் படைத் தானை அரசோடு உறினும் -
            கணைத் தொடை நாணும், கடும் துடி ஆர்ப்பின்,
            எருத்து வலிய எறுழ் நோக்கு இரலை
            மருப்பின் திரிந்து மறிந்து வீழ் தாடி,
            உருத்த கடும் சினத்து, ஓடா மறவர்,
            பொருள் கொண்டு புண் செயின் அல்லதை, அன்போடு
            அருள் புறம் மாறிய ஆர் இடை அத்தம் -


            புரிபு நீ புறம் மாறிப், போக்கு எண்ணிப், புதிது ஈண்டிப்
            பெருகிய செல்வத்தான் பெயர்த்தரல் ஒல்வதோ -
            செயலை அம் தளிர் ஏய்க்கும் எழில் நலம்; அந் நலம்
            பயலையால் உணப்பட்டுப் பண்டை நீர் ஒழிந்தக் கால்?


            பொய் அற்ற கேள்வியால், புரையோரைப் படர்ந்து, நீ
            மை அற்ற படிவத்தான் மறுத்தரல் ஒல்வதோ -
            தீம் கதிர் மதி ஏய்க்கும் திருமுகம்; அம் முகம்,
            பாம்பு சேர் மதி போலப் பசப்பு ஊர்ந்து தொலைந்தக் கால்?


            பின்னிய தொடர் நீவிப், பிறர் நாட்டுப் படர்ந்து, நீ
            மன்னிய புணர்ச்சியான் மறுத்தரல் ஒல்வதோ -
            புரி அவிழ் நறு நீலம் புரை உண் கண் கலுழ்பு ஆனாத்,
            திரி உமிழ் நெய்யே போல், தெண் பனி உறைக்கும்கால்?




            என ஆங்கு,
            அனையவை போற்ற, நினைஇயன நாடிக் காண்;
            வளமையோ வைகலும் செயல் ஆகும்; மற்று இவள்
            முளை நிரை முறுவலார் ஆயத்துள் எடுத்து ஆய்ந்த
            இளமையும் தருவதோ, இறந்த பின்னே?




            16 பாடு இன்றிப் பசந்தகண் பைதல பனிமல்க,
            வாடுபு வனப்பு ஓடி, வணங்கு இறை வளை ஊர,
            ஆடு எழில் அழிவு அஞ்சாது, அகன்றவர் திறத்து இனி
            நாடும்கால், நினைப்பது ஒன்று உடையேன் மன்? அதுவும் தான்:


            தொல்நலம் தொலைபு, ஈங்கு, யாம் துயர் உழப்பத் துறந்து உள்ளார்,
            துன்ன, நம் காதலர், துறந்து ஏகும் ஆர் இடைக்
            'கல் மிசை உருப்பு அறக் கனை துளி சிதறு!' என,
            இன் இசை எழிலியை இரப்பவும் இயைவதுவோ?


            புனை இழாய்! ஈங்கு நாம் புலம்பு உறப் பொருள் வெ·கி,
            முனை என்னார் காதலர் முன்னிய ஆர் இடைச்,
            'சினை வாடச் சிறக்கும் நின் சினம் தணிந்தீக!' எனக்,
            கனை கதிர்க் கனலியைக் காமுறல் இயைவதுவோ?


            ஒளி இழாய்! ஈங்கு நாம் துயர் கூரப், பொருள் வயின்,
            அளி ஒரீஇக் காதலர் அகன்று ஏகும் ஆர் இ¨,
            'முளி முதல் மூழ்கிய வெம்மை தீர்ந்து உறுக' என,
            வளி தரும் செல்வனை வாழ்த்தவும் இயைவதுவோ?




            என ஆங்கு,
            செய் பொருள் சிறப்பு எண்ணிச் செல்வார் மாட்டு, இனையன
            தெய்வத்துத் திறன் நோக்கத், தெருமரல் - தேமொழி! -
            'வறன் ஓடின் வையகத்து வான் தரும் கற்பினாள்
            நிறன் ஓடிப் பசப்பு ஊர்தல் உண்டு' என,
            அறன் ஓடி விலங்கின்று, அவர் ஆள்வினை திறத்தே.




            17 படை பண்ணிப் புனையவும், பா மாண்ட பல அணைப்
            புடை பெயர்ந்து ஒடுங்கவும், புறம் சேர உயிர்ப்பவும்,
            'உடையதை எவன் கொல்?' என்று ஊறு அளந்தவர் வயின்
            நடை செல்லாய், நனி ஏங்கி நடுங்கல் காண் - நறு நுதால்!


            தொல் எழில் தொலைபு இவள் துயர் உழப்பத், துறந்து நீ,
            வல் வினை வயக்குதல் வலித்திமன்; வலிப்பளவை,
            நீள் கதிர் அவிர் மதி நிறைவு போல் நிலையாது,
            நாளினும் நெகிழ்பு ஓடும் நலன் உடன் நிலையுமோ?


            ஆற்றா நோய் அட, இவள் அணி வாட, அகன்று நீ,
            தோற்றம் சால் தொகு பொருள் முயறிமன், முயல்வளவை
            நாற்றம் சால் நளி பொய்கை அடை முதிர் முகையிற்குக்
            கூற்று ஊழ் போல் குறைபடூஉம் வாழ் நாளும் நிலையுமோ?


            வகை எழில் வனப்பு எஞ்ச, வரை போக வலித்து நீ,
            பகை அறு பய வினை முயறிமன்; முயல்வளவைத்,
            தகை வண்டு புதிது உண்ணத் தாது அவிழ் தண் போதின்
            முகை வாய்த்த தடம் போலும் இளமையும் நிலையுமோ?




            என ஆங்கு,
            பொருந்தி யான் தான் வேட்ட பொருள் வயின் நினைந்த சொல்,
            திருந்திய யாக்கையுள் மருத்துவன் ஊட்டிய
            மருந்து போல், மருந்து, ஆகி மனன் உவப்பப்
            பெரும் பெயர் மீளி - பெயர்ந்தனன் செலவே!




            18 அரும் பொருள் வேட்கையின் உள்ளம் துரப்பப்,
            பிரிந்து உறை சூழாதி -ஐய! - விரும்பி நீ
            என் தோள் எழுதிய தொய்யிலும், யாழ நின்
            மைந்து உடை மார்பில் சுணங்கும். நினைத்துக் காண்;


            சென்றோர் முகப்பப் பொருளும் கிடவாது;
            ஒழிந்தவர் எல்லாரும் உண்ணாதும் செல்லார்;
            இளமையும், காமமும் ஓராங்குப் பெற்றார்
            வளமை விழைதக்கது உண்டோ? உள நாள்,
            ஒரோஒ கை தம்முள் தழீஇ, ஒரோஒ கை
            ஒன்றன் கூறு ஆடை உடுப்பவரே ஆயினும்,
            ஒன்றினார் வாழ்க்கையே வாழ்க்கை; அரிது அரோ
            சென்ற இளமை தரற்கு!




            19 செவ்விய தீவிய சொல்லி, அவற்றொடு
            பைய முயங்கிய அஞ்ஞான்று, அவை எல்லாம்
            பொய் ஆதல் யான் யாங்கு அறிகோ, மற்று? - ஐய! -
            அகல் நகர் கொள்ளா அலர் தலைத் தந்து,
            பகல் முனி வெஞ்சுரம் உள்ளல் அறிந்தேன்;
            மகன் அல்லை மன்ற, இனி;


            செல் இனிச் சென்று நீ செய்யும் வினை முற்ற,
            அன்பு அற மாறி, 'யாம் உள்ளத் துறந்தவள்
            பண்பும் அறிதிரோ' என்று, வருவாரை
            என் திறம் யாதும் வினவல்; வினவின்,
            பகலின் விளங்கு நின் செம்மல் சிதையத்
            தவல் அரு செய் வினை முற்றாமல், ஆண்டு ஓர்
            அவலம் படுதலும் உண்டு.




            20 பல் வளம் பகர்பு ஊட்டும் பயன் நிலம் பைது அறச்,
            செல் கதிர் ஞாயிறு செயிர் சினம் சொரிதலின்,
            தணிவு இல் வெம் கோடைக்குத் தண் நயந்து அணி கொள்ளும்
            பிணி தெறல் உயக்கத்த பெருங் களிற்று இனம் தாங்கும்
            மணி திகழ் விறல் மலை வெம்ப மண் பகத்,
            துணி கயம் துகள் பட்ட தூங்கு அழல் வெஞ்சுரம்-


            'கிளி புரை கிளவியாய்! நின் -அடிக்கு எளியவோ,
            தளி உறுபு அறியாவே, காடு!' எனக் கூறுவீர்!
            வளியினும் வரை நில்லா வாழு நாள், நும் ஆகத்து
            அளி என உடையேன் யான்; அவலம் கொண்டு அழிவலோ?


            'ஊறு நீர் அமிழ்து ஏய்க்கும் எயிற்றாய்! நீ உணல் வேட்பின்,
            ஆறு நீர் இல' என, அறன் நோக்கிக் கூறுவீர்!
            யாறு நீர், கழிந்தன்ன இளமை, நும் நெஞ்சு என்னும்
            தேறு நீர், உடையேன் யான், தெருமந்து ஈங்கு ஒழிவலோ?


            'மாண் எழில் வேய் வென்ற தோளாய்! நீ வரின், தாங்கும்
            மாண் நிழல் இல ஆண்டை மரம்' எனக் கூறுவீர்!
            நீள் நிழல் தளிர் போல நிறன் ஊழ்த்தல் அறிவேன்; நும்
            தாள் நிழல் கைவிட்டு யான் தவிர்தலைச் சூழ்வலே?




            என ஆங்கு,
            'அணை அரு வெம்மைய காடு' எனக் கூறுவீர்;
            கணை கழிகல்லாத கல் பிறங்கு ஆர் இடைப்
            பணை எருத்து எழில் ஏற்றின் பின்னர்ப்
            பிணையும் காணிரோ? பிரியுமோ, அவையே?




            21 'பால் மருள் மருப்பின், உரல் புரை பாவடி,
            ஈர் நறும் கமழ் கடாஅத்து, இனம் பிரி ஒருத்தல்
            ஆறு கடி கொள்ளும் வேறு புலம் படர்,
            பொருள் வயின் பிரிதல் வேண்டும்' என்னும்
            அருள் இல் சொல்லும், நீ சொல்லினையே!


            நன்னர் நறு நுதல் நயந்தனை நீவி,
            'நின்னின் பிரியலென் அஞ்சல் ஓம்பு' என்னும்
            நன்னர் மொழியும் நீ மொழிந்தனையே!
            அவற்றுள், யாவோ வாயின? மாஅல் மகனே!


            'கிழவர் இன்னோர்' என்னாது, பொருள் தான்,
            பழ வினை மருங்கின், பெயர்பு பெயர்பு உறையும்;
            அன்ன பொருள் வயின் பிரிவோய் - நின் இன்று
            இமைப்பு வரை வாழாள் மடவோள்
            அமை கவின் கொண்ட தோள் இணை மறந்தே.




            22 உண் கடன் வழிமொழிந்து இரக்கும்கால் முகனும், தாம்
            கொண்டது கொடுக்கும்கால் முகனும், வேறு ஆகுதல்
            பண்டும் இவ் உலகத்து இயற்கை; அ·து இன்றும்
            புதுவது அன்றே - புலன் உடை மாந்திர்! -


            தாய் உயிர் பெய்த பாவை போல,
            நலன் உடையார் மொழிக் கண் தாவார்; தாம் தம் நலம்
            தாது தேர் பறவையின் அருந்து, இறல் கொடுக்கும்கால்,
            ஏதிலார் கூறுவது எவனோ நின் பொருள் வேட்கை?


            நறு முல்லை நேர் முகை ஒப்ப நிரைத்த
            செறி முறை பாராட்டினாய்; மற்று, எம் பல்லின்
            பறி முறை பாராட்டினையோ? - ஐய!


            நெய் இடை நீவி மணி ஒளி விட்டன்ன
            ஐவகை பாராட்டினாய்; மற்று, எம் கூந்தல்
            செய் வினை பாராட்டினையோ? - ஐய!


            குளன் அணி தாமரைப் பாசு அரும்பு ஏய்க்கும்
            இளமுலை பாராட்டினாய்; மற்று, எம் மார்பில்
            தளர்முலை பாராட்டினையோ? - ஐய!




            என ஆங்கு,
            அடர் பொன் அவிர் ஏய்க்கும் அவ் வரி வாடச்,
            சுடர் காய் சுரம் போகும் நும்மை யாம் எம் கண்
            படர் கூற நின்றதும் உண்டோ - தொடர் கூரத்,
            துவ்வாமை வந்தக் கடை?




            23 இலங்கு ஒளி மருப்பின் கைம்மா உளம்புநர்,
            புலம் கடி கவணையின், பூஞ் சினை உதிர்க்கும்
            விலங்கு மலை வெம்பிய போக்கு அரு வெஞ்சுரம்
            தனியே இறப்ப, யான் ஒழிந்து இருத்தல்
            நகுதக்கன்று, இவ் அழுங்கல் ஊர்க்கே;


            இனி யான்,
            உண்ணலும் உண்ணேன்; வாழலும் வாழேன்;


            தோள் நலம் உண்டு துறக்கப்பட்டோர்,
            வேள் நீர் உண்ட குடை ஓரன்னர்;


            நல்குநர் புரிந்து நலன் உணப்பட்டோர்,
            அல்குநர் போகிய ஊர் ஓரன்னர்;


            கூடினர் புரிந்து குணன் உணப்பட்டோர்.
            சூடினர் இட்ட பூ ஓரன்னர்;




            என ஆங்கு,
            யானும் நின் அகத்து அனையேன்; ஆனாது,
            கொலை வெம் கொள்கையொடு நாய் அகப்படுப்ப,
            வலைவர்க்கு அமர்ந்த மட மான் போல,
            நின் ஆங்கு வரூஉம் என் நெஞ்சினை
            என் ஆங்கு வாராது ஓம்பினை கொண்மே!




            24 'நெஞ்சு நடுக்குறக் கேட்டும், கடுத்தும், தாம்
            அஞ்சியது ஆங்கே அணங்கு ஆகும்', என்னும் சொல் -
            இன் தீம் கிளவியாய்! - வாய் மன்ற; நின் கேள்
            புதுவது பல் நாளும் பாராட்ட, யானும்,
            'இது ஒன்று உடைத்து' என எண்ணி, அது தேர,
            மாசு இல் வண் சேக்கை மணந்த புணர்ச்சியுள்,
            பாயல் கொண்டு என் தோள் கனவுவார்; ஆய் கோல்,
            தொடி நிரை முன்கையாள் கையாறு கொள்ளாள்,
            கடி மனை காத்து ஓம்ப வல்லுவள் கொல்லோ?
            'இடு மருப்பு யானை இலங்கு தேர்க்கு ஓடும்
            நெடு மலை வெஞ்சுரம் போக' என்றார், ஆய் இழாய்!
            தாம் இடை கொண்டது அது ஆயின், தம் இன்றி
            யாம் உயிர் வாழும் மதுகை இலேம் ஆயின்,
            'தொய்யில் துறந்தார் அவர்' என தம் வயின்,
            நொய்யார் நுவலும் பழி நிற்பத் தம்மொடு
            போயின்று, சொல், என் உயிர்.




            25 வயக்குறு மண்டிலம் வடமொழிப் பெயர் பெற்ற
            முகத்தவன் மக்களுள் முதியவன் புணர்ப்பினால்,
            'ஐவர்' என்று உலகு ஏத்தும் அரசர்கள் அகத்தராக்,
            கை புனை அரக்கு இல்லைக் கதழ் எரி சூழ்ந்தாங்குக்,
            களி திகழ் கடாஅத்த கடும் களிறு அகத்தவா,
            முளி கழை உயர் மலை முற்றிய முழங்கு அழல்,
            ஒள் உரு அரக்கு இல்லை வளிமகன் உடைத்துத் தன்
            உள்ளத்துக் கிளைகளோடு உயப் போகுவான் போல,
            எழு உறழ் தடக்கையின் இனம் காக்கும் எழில் வேழம்,
            அழுவம் சூழ் புகை அழல் அதர்பட மிதித்துத் தம்
            குழுவொடு புணர்ந்து போம், குன்று அழல் வெஞ்சுரம்
            இறத்திரால், ஐய! மற்று இவள் நிலைமை கேட்டீமின்;


            மணக்கும்கால், மலர் அன்ன தகையவாய்ச், சிறிது நீர்
            தணக்கும்கால், கலுழ்பு ஆனாக் கண் எனவும் உள அன்றோ?
            சிறப்புச் செய்து, உழையராப், புகழ்பு ஏத்தி, மற்று அவர்
            புறக்கொடையே பழி தூற்றும் புல்லியார் தொடர்பு போல்;


            ஈங்கு நீர் அளிக்கும்கால் இறை சிறந்து, ஒரு நாள் நீர்
            நீங்கும்கால், நெகிழ்பு ஓடும் வளை எனவும் உள அன்றோ?
            செல்வத்துள் சேர்ந்து அவர் வளன் உண்டு, மற்று அவர்
            ஒல்கு இடத்து உலப்பு இலா உணர்வு இலார் தொடர்பு போல்;


            ஒரு நாள் நீர் அளிக்கும்கால் ஒளி சிறந்து ஒரு நாள் நீர்
            பாராட்டாக்கால் பசக்கும் நுதல் எனவும் உள அன்றோ?
            பொருந்திய கேண்மையின் மறை உணர்ந்து, அம் மறை
            பிரிந்தக்கால் பிறர்க்கு உரைக்கும் பீடு இலார் தொடர்பு போல்;




            என ஆங்கு,
            யாம் நின் கூறுவது எவன் உண்டு? எம்மினும்
            நீ நற்கு அறிந்தனை, நெடுந்தகை! - வானம்
            துளி மாறு பொழுதின், இவ் உலகம் போலும் - நின்
            அளி மாறு பொழுதின், இவ் ஆய் இழை கவினே.




            26 ஒரு குழை ஒருவன் போல், இணர் சேர்ந்த மராஅமும்,
            பருதி அம் செல்வன் போல், நனை ஊழ்த்த செருந்தியும்,
            மீன் ஏற்றுக் கொடியோன் போல், மிஞிறு ஆர்க்கும் காஞ்சியும்,
            ஏனோன் போல், நிறம் கிளர்பு கஞலிய ஞாழலும்,
            ஆன் ஏற்றுக் கொடியோன் போல், எதிரிய இலவமும், ஆங்குத்
            தீது தீர் சிறப்பின் ஐவர்கள் நிலை போலப்,
            போது அவிழ் மரத்தொடு பொரு கரை கவின் பெற,
            நோதக வந்தன்றால், இளவேனில் மேதக;


            பல் வரி இன வண்டு புதிது உண்ணும் பருவத்துத்,
            தொல் கவின் தொலைந்த என் தட மென் தோள் உள்ளுவார்!
            ஒல்குபு நிழல் சேர்ந்தார்க்கு உலையாது காத்து ஓம்பி,
            வெல் புகழ் உலகு ஏத்த விருந்து நாட்டு உறைபவர்;


            திசை திசை தேன் ஆர்க்கும் திருமருதமுன்துறை,
            வசை தீர்ந்த என் நலம் வாடுவது அருளுவார்!
            நசை கொண்டு தம் நீழல் சேர்ந்தாரைத் தாங்கித், தம்
            இசை பரந்து உலகு ஏத்த, ஏதில் நாட்டு உறைபவர்;


            அறல் சாஅய் பொழுதோடு, எம் அணி நுதல் வேறு ஆகித்,
            திறல் சான்ற பெரு வனப்பு இழப்பதை அருளுவார்!
            ஊறு அஞ்சி நிழல் சேர்ந்தார்க்கு, உலையாது காத்து ஓம்பி,
            ஆறு இன்றிப் பொருள் வெ·கி அகன்ற நாட்டு உறைபவர்;




            என நீ,
            தெருமரல் வாழி, தோழி! நம் காதலர்
            பொரு முரண் யானையர், போர் மலைந்து எழுந்தவர்,
            செரு மேம்பட்ட வென்றியர்,
            'வரும்' என வந்தன்று, அவர் வாய்மொழித் தூதே!




            27 ஈதலில் குறை காட்டாது, அறன் அறிந்து ஒழுகிய
            தீது இலான் செல்வம் போல், தீம் கரை மரம் நந்தப்,
            பேதுறு மட மொழிப், பிணை எழில் மான் நோக்கின்,
            மாதரார் முறுவல் போல் மண மௌவல் முகை ஊழ்ப்பக்
            காதலர்ப் புணர்ந்தவர் கதுப்பு போல், கழல்குபு
            தாதொடும் தளிரொடும், தண் அறல் தகைபெறப்,
            பேதையோன் வினை வாங்கப்ப் பீடு இலா அரசன் நாட்டு,
            ஏதிலான் படை போல, இறுத்தந்தது, இளவேனில்;


            நிலம் பூத்த மர மிசை நிமிர்பு ஆலும் குயில் எள்ள,
            நலம் பூத்த நிறம் சாய, நம்மையோ மறந்தைக்க;
            கலம் பூத்த அணியவர் காரிகை மகிழ் செய்யப்
            புலம் பூத்துப் புகழ்பு ஆனாக் கூடலும் உள்ளார் கொல்?


            கல் மிசை மயில் ஆலக், கறங்கி ஊர் அலர் தூற்றத்
            தொல் நலம் நனி சாய, நம்மையோ மறந்தைக்க;
            ஒன்னாதார்க் கடந்து அடூஉம், உரவு நீர் மா கொன்ற,
            வென் வேலான் குன்றின் மேல் விளையாட்டும் விரும்பார் கொல்?


            மை எழில் மலர் உண்கண் மரு ஊட்டி மகிழ் கொள்ளப்,
            பொய்யினால் புரிவுண்ட நம்மையோ மறந்தைக்க;
            தைஇய மகளிர்தம் ஆயமோடு அமர்ந்து ஆடும்
            வையை வார் உயர் எக்கர் நுகர்ச்சியும் உள்ளார் கொல்?




            என ஆங்கு,
            நோய் மலி நெஞ்சமோடு இனையல், தோழி!
            'நாம் இல்லாப் புலம்பு ஆயின், நடுக்கம் செய் பொழுது ஆயின்,
            காமவேள் விழவு ஆயின், கலங்குவள் பெரிது' என
            ஏமுறு கடும் திண் தேர் கடவ,
            நாம் அமர் காதலர் துணை தந்தார், விரைந்தே.




            28 பாடல் சால் சிறப்பின் சினையவும், சுனையவும்,
            நாடினர் கொயல் வேண்டா, நயந்து தாம் கொடுப்ப போல்,
            தோடு அவிழ் கமழ் கண்ணி தையுபு புனைவார் கண்
            தோடு உறத் தாழ்ந்து, துறை துறை கவின் பெறச்,
            செய்யவள் அணி அகலத்து ஆரமொடு அணி கொள்பு,
            தொய்யகம் தாழ்ந்த கதுப்புப் போல் துவர் மணல்
            வையை வார் அவிர் அறல், இடை போழும் பொழுதினான்;


            விரிந்து ஆனா மலர் ஆயின், விளித்து ஆலும் குயில் ஆயின்,
            பிரிந்து உள்ளார் அவர் ஆயின், பேதுறூஉம் பொழுது ஆயின்,
            அரும் படர் அவல நோய் ஆற்றுவள் என்னாது
            வருந்த, நோய் மிகும் ஆயின் - வணங்கு இறை! அளி என்னோ?


            புதலவை மலர் ஆயின், பொங்கர் இன வண்டு ஆயின்,
            அயலதை அலர் ஆயின், அகன்று உள்ளார் அவர் ஆயின்,
            மதலை இல் நெஞ்சொடு மதன் இலள் என்னாது,
            நுதல் ஊரும் பசப்பு ஆயின் - நுணங்கு இறை! அளி என்னோ?


            தோயின அறல் ஆயின், சுரும்பு ஆர்க்கும் சினை ஆயின்
            மாவின தளிர் ஆயின், மறந்து உள்ளார் அவர் ஆயின்,
            பூ எழில் இழந்த கண் புலம்பு கொண்டு அமையாது
            பாயல் நோய் மிகும் ஆயின் - பைந் தொடி அளி என்னோ?




            என ஆங்கு,
            ஆய் இழாய்! ஆங்கனம் உரையாதி; சேயார்க்கு
            நாம் தூது மொழிந்தனம் விடல் வேண்டா; நம்மினும்
            தாம் பிரிந்து உறைதல் ஆற்றலர்,
            பரிந்து எவன் செய்தி - வருகுவர் விரைந்தே!




            29 தொல் எழில் வரைத்து அன்றி வயவு நோய் நலிதலின்,
            அல்லாந்தார் அலவுற ஈன்றவள் கிடக்கை போல்,
            பல் பயம் உதவிய பசுமை தீர் அகல் ஞாலம்
            புல்லிய புனிறு ஒரீஇ, புது நலம் ஏர்தர;
            வளையவர் வண்டல் போல், வார் மணல் வடுக் கொள,
            இளையவர் ஐம்பால் போல் எக்கர் போழ்ந்து அறல் வார,
            மா ஈன்ற தளிர் மிசை, மாயவள் திதலை போல்,
            ஆய் இதழ்ப் பல் மலர் ஐய கொங்கு உறைத்தர,
            மேதக இளவேனில் இறுத்தந்த பொழுதின் கண்;


            சேயார் கண் சென்ற என் நெஞ்சினைச் - சின் மொழி! -
            நீ கூறும் வரைத்து அன்றி, நிறுப்பென்மன்? நிறை நீவி,
            வாய் விரிபு பனி ஏற்ற விரவுப் பல் மலர் தீண்டி,
            நோய் சேர்ந்த வைகலான், வாடை வந்து அலைத்தரூஉம்;


            போழ்து உள்ளார் துறந்தார் கண் புரி வாடும் கொள்கையைச்
            சூழ்பு ஆங்கே - சுடர் இழாய்! கரப்பென்மன்? கை நீவி
            வீழ் கதிர் விடுத்த பூ விருந்து உண்ணும் இரும் தும்பி
            யாழ் கொண்ட இமிழ் இசை இயல் மாலை அலைத்தரூஉம்;


            தொடி நிலை நெகிழ்த்தார்கண் தோயும் என் ஆர்உயிர் -
            வடு நீங்கு கிளவியாய்! வலிப்பென் மன்? வலிப்பவும்,
            நெடு நிலாத் திறந்து உண்ண, நிரை இதழ் வாய்விட்ட
            கடி மலர் கமழ் நாற்றம், கங்குல் வந்து அலைத்தரூஉம்;




            என ஆங்கு,
            வருந்தினை வதிந்த நின் வளை நீங்கச், சேய் நாட்டுப்
            பிரிந்து செய் பொருள் பிணி பின் நோக்காது - ஏகி, நம்
            அரும் துயர் களைஞர் வந்தனர் -
            திருந்து எயிறு இலங்கு நின் தேமொழி படர்ந்தே.




            30 அரும் தவம் ஆற்றியார் நுகர்ச்சி போல், அணி கொள
            விரிந்து ஆனாச் சினை தொறூஉம், வேண்டும் தாது அமர்ந்து ஆடிப்,
            புரிந்து ஆர்க்கும் வண்டொடு, புலம்பு தீர்ந்து எவ்வாயும்,
            இரும் தும்பி, இறைகொள எதிரிய வேனிலான் -


            துயில் இன்றி யாம் நீந்தத், தொழுவை அம் புனல் ஆடி,
            மயில் இயலார் மரு உண்டு, மறந்து அமைகுவான் மன்னோ -
            'வெயில் ஒளி அறியாத விரி மலர்த் தண் காவில்
            குயில் ஆலும் பொழுது' எனக் கூறுநர் உளர் ஆயின்?


            பானாள் யாம் படர் கூரப் பணை எழில் அணை மென் தோள்
            மான் நோக்கினவரொடு மறந்து அமைகுவான் மன்னோ -
            'ஆனாச் சீர் கூடலுள் அரும்பு அவிழ் நறு முல்லைத்
            தேன் ஆர்க்கும் பொழுது' எனத் தெளிக்குநர் உளர் ஆயின்?


            உறலி யாம் ஒளி வாட, உயர்ந்தவன் விழவினுள்
            விறல் இழையவரோடு விளையாடுவான் மன்னோ -
            'பெறல் அரும் பொழுதோடு பிறங்கு இணர்த் துருத்தி சூழ்ந்து
            அறல் வாரும், வையை' என்று அறையுநர் உளர் ஆயின்?




            என ஆங்கு,
            தணியா நோய் உழந்து ஆனாத் தகையவள் - தகைபெற,
            அணி கிளர் நெடும் திண் தேர் அயர்மதி - பணிபு நின்
            காமர் கழல் அடி சேரா
            நாமம் சால் தெவ்வரின் நடுங்கினள் பெரிதே!




            31 கடும் புனல் கால் பட்டுக் கலுழ் தேறிக் கவின் பெற,
            நெடும் கயத்து அயல் அயல் அயிர் தோன்ற, அம்மணல்
            வடுத்து ஊர வரிப்ப போல் ஈங்கை வாடு உதிர்பு உகப்,
            பிரிந்தவர் நுதல் போலப் பீர் வீயக், காதலர்ப்
            புணர்ந்தவர் முகம் போலப் பொய்கை பூப் புதிது ஈன,
            மெய் கூர்ந்த பனியொடு மேல் நின்ற வாடையால்,
            கையாறு கடைக்கூட்டக் கலக்குறூஉம் பொழுதுமன் -
            'பொய்யேம்' என்று, ஆய் இழாய்! புணர்ந்தவர் உரைத்ததை;


            மயங்கு அமர் மாறு அட்டு, மண் வௌவி வருபவர்,
            தயங்கிய களிற்றின் மேல், தகை காண விடுவதோ -
            பயம் கெழு பல் கதிர் பால் போலும் பொழுதொடு,
            வயங்கு இழை தண்ணென, வந்த இவ் அசை வாடை?


            தாள் வலம்பட வென்று, தகை நல் மா மேல் கொண்டு,
            வாள் வென்று வருபவர் வனப்பு ஆர விடுவதோ -
            நீள் கழை நிவந்த பூ நிறம் வாடத் தூற்றுபு,
            தோள் அதிர்பு அகம் சேரத் துவற்றும் இச் சில் மழை?


            பகை வென்று திறை கொண்ட பாய் திண்தேர் மிசையவர்
            வகை கொண்ட செம்மல் நாம் வனப்பு ஆர விடுவதோ -
            புகை எனப் புதல் சூழ்ந்து பூ அம் கள் பொதி செய்யா
            முகை வெண் பல் நுதி பொர, முற்றிய கடும் பனி?




            என ஆங்கு
            வாளாதி வயங்கு இழாய்! 'வருந்துவள் இவள்' என,
            நாள் வரை நிறுத்துத் தாம் சொல்லிய பொய் அன்றி,
            மீளி வேல் தானையர் புகுதந்தார் -
            நீள் உயர் கூடல் நெடு கொடி எழவே.




            32 எ·கு இடை தொட்ட, கார்க் கவின் பெற்ற ஐம்பால் போல் -
            மை அற - விளங்கிய, துவர் மணல் அது; அது
            ஐது ஆக நெறித்தன்ன அறல் அவிர் நீள் ஐம்பால்
            அணி நகை இடையிட்ட ஈகை அம் கண்ணி போல்,
            பிணி நெகிழ் அலர் வேங்கை விரிந்த பூ, வெறி கொளத் -
            துணி நீரால், தூ மதி நாளால், அணிபெற -
            ஈன்றவள் திதலை போல் ஈர் பெய்யும் தளிரொடும்,
            ஆன்றவர் அடக்கம் போல் அலர்ச் செல்லாச் சினையொடும்,
            வல்லவர் யாழ் போல வண்டு ஆர்க்கும் புதலொடும்,
            நல்லவர் நுடக்கம் போல் நயம் வந்த கொம்பொடும்,
            உணர்ந்தவர் ஈகை போல் இணர் ஊழ்த்த மரத்தொடும்,
            புணர்ந்தவர் முயக்கம் போல் புரிவுற்ற கொடியொடும் -
            நயந்தார்க்கோ நல்லைமன், இளவேனில்! எம் போல?


            பசந்தவர் பைதல் நோய், பகை எனத் தணித்து, நம்
            இன் உயிர் செய்யும் மருந்து ஆகப், பின்னிய
            காதலர் - எயிறு ஏய்க்கும் தண் அருவி நறு முல்லைப்
            போது ஆரக் கொள்ளும் கமழ் குரற்கு என்னும் -
            தூது வந்தன்றே, தோழி!
            துயர் அறு கிளவியோடு! அயர்ந்தீகம் விருந்தே!




            33 வீறு சால் ஞாலத்து வியல் அணி காணிய
            யாறு கண் விழித்த போல், கயம் நந்திக் கவின் பெற,
            மணி புரை வயங்கலுள் துப்பு எறிந்தவை போலப்,
            பிணி விடு முருக்கு இதழ் அணி கயத்து உதிர்ந்து உகத்,
            துணி கய நிழல் நோக்கித் துதைபு உடன் வண்டு ஆர்ப்ப,
            மணி போல அரும்பு ஊழ்த்து, மரம் எல்லாம் மலர் வேயக்
            காதலர்ப் புணர்ந்தவர் கவவு கை நெகிழாது,
            தாது அவிழ் வேனிலோ வந்தன்று; வாரார், நம்
            போது எழில் உண் கண் புலம்ப நீத்தவர்;


            எரி உரு உறழ இலவம் மலரப்,
            பொரி உரு உறழப் புன்கு பூ உதிரப்,
            புது மலர்க் கோங்கம் பொன் எனத் தாது ஊழ்ப்பத்,
            தமியார்ப் புறத்து எறிந்து எள்ளி, முனிய வந்து,
            ஆர்ப்பது போலும் பொழுது; என் அணி நலம்
            போர்ப்பது போலும் பசப்பு;


            நொந்து நகுவன போல் நந்தின கொம்பு; நைந்து உள்ளி
            உகுவது போலும், என் நெஞ்சு; எள்ளித்
            தொகுபு உடன் ஆடுவ போலும், மயில்; கையில்
            உகுவன போலும், வளை; என் கண் போல்
            இகுபு அறல் வாரும் பருவத்தும் வாரார்;
            மிகுவது போலும் இந் நோய்;


            நரம்பின் தீம் குரல் நிறுக்கும் குழல் போல்
            இரங்கு இசை மிஞிறொடு தும்பி தாது ஊதத் -
            தூது அவர் விடுதரார்; துறப்பார் கொல்? நோதக
            இரும் குயில் ஆலும் அரோ;




            என ஆங்கு,
            புரிந்து நீ எள்ளும் குயிலையும், அவரையும், புலவாதி;
            நீல் இதழ் உண் கண்ணாய் நெறி கூந்தல் பிணி விட
            நாள் வரை நிறுத்துத் தாம் சொல்லிய பொய் அன்ற,
            மாலை தாழ் வியன் மார்பர் துனைதந்தார் -
            கால் உறழ் கடு திண் தேர் கடவினர் விரைந்தே.




            34 மன் உயிர் ஏமுற, மலர் ஞாலம் புரவு ஈன்று,
            பல் நீரால் பாய் புனல் பரந்து ஊட்டி, இறந்த பின்,
            சில் நீரால் அறல் வார, அகல் யாறு கவின் பெற,
            முன் ஒன்று தமக்கு ஆற்றி, முயன்றவர் இறுதிக் கண்
            பின் ஒன்று பெயர்த்து ஆற்றும் பீடு உடையாளர் போல்,
            பல் மலர் சினை உகச் சுரும்பு இமிர்ந்து வண்டு ஆர்ப்ப,
            இன் அமர் இளவேனில் இறுத்தந்த பொழுதினான்;


            விரி காஞ்சித் தாது ஆடி இரும் குயில் விளிப்பவும்,
            பிரிவு அஞ்சாதவர் தீமை மறைப்பென்மன்; மறைப்பவும்,
            கரி பொய்த்தான் கீழ் இருந்த மரம் போலக் கவின் வாடி,
            எரி பொத்தி, என் நெஞ்சம் சுடும் ஆயின், எவன் செய்கோ?


            பொறை தளர் கொம்பின் மேல் சிதர் இனம் இறைகொள
            நிறை தளராதவர் தீமை மறைப்பென்மன்; மறைப்பவும்,
            முறை தளர்ந்த மன்னவன் கீழ்க் குடி போலக் கலங்குபு,
            பொறை தளர்பு பனி வாரும் கண் ஆயின், எவன் செய்கோ?


            தளை அவிழ் பூஞ் சினைச் சுரும்பு யாழ் போல இசைப்பவும்,
            கொளை தளராதவர் தீமை மறைப்பென்மன்; மறைப்பவும்,
            கிளை அழிய வாழ்பவன் ஆக்கம்போல் புல் என்று,
            வளை ஆனா நெகிழ்பு ஓடும் தோள் ஆயின், எவன் செய்கோ?




            என ஆங்கு,
            நின் உள் நோய் நீ உரைத்து அலமரல்; எல்லா! நாம்
            எண்ணிய நாள் வரை இறவாது, காதலர்
            பண்ணிய மாவினர் புகுதந்தார்
            கண் உறு பூசல் கை களைந்தாங்கே.




            35 மடி இலான் செல்வம் போல் மரன் நந்த, அச் செல்வம்
            படி உண்பார் நுகர்ச்சி போல் பல் சினை மிஞிறு ஆர்ப்ப,
            மாயவள் மேனி போல் தளிர் ஈன, அம் மேனித்
            தாய சுணங்கு போல் தளிர் மிசைத் தாது உக,
            மலர் தாய பொழில் நண்ணி மணி நீர கயம் நிற்ப,
            அலர் தாய துறை நண்ணி அயிர் வரித்து அறல் வார,
            நனி எள்ளும் குயில் நோக்கி இனைபு உகு நெஞ்சத்தால்,
            'துறந்து உள்ளார் அவர்' எனத், துனி கொள்ளல், எல்லா! நீ;


            வண்ண வண்டு இமிர்ந்து ஆனா வையை வார் உயர் எக்கர்த்
            தண் அருவி நறு முல்லைத் தாது உண்ணும் பொழுது அன்றோ-
            கண் நிலா நீர் மல்கக் கவவி, நாம் விடுத்தக்கால்
            ஒள் நுதால்! நமக்கு அவர் 'வருதும்' என்று உரைத்ததை?


            மல்கிய துருத்தியுள் மகிழ் துணைப் புணர்ந்து, அவர்
            வில்லவன் விழவினுள் விளையாடும் பொழுது அன்றோ -
            'வலன் ஆக, வினை!' என்று வணங்கி, நாம் விடுத்தக்கால்,
            ஒளி இழாய்! நமக்கு அவர் 'வருதும்' என்று உரைத்ததை?


            நிலன் நாவில் திரிதரூஉம் நீள் மாட கூடலார்
            புலன் நாவில் பிறந்த சொல் புதிது உண்ணும் பொழுது அன்றோ-
            பல நாடு நெஞ்சினேம் பரிந்து, நாம் விடுத்தக்கால்,
            சுடர் இழாய்! நமக்கு அவர் 'வருதும்' என்று உரைத்ததை?




            என ஆங்கு,
            உள்ளுதொறு உடையும் நின் உயவு நோய்க்கு உயிர்ப்பு ஆகி,
            எள் அறு காதலர் இயைதந்தார் - புள் இயல்
            காமர் கடும் திண்தேர் பொருப்பன்,
            வாய்மை அன்ன வைகலொடு புணர்ந்தே.




            36 கொடு மிடல் நாஞ்சிலான் தார் போல், மராத்து
            நெடு மிசைச் சூழும் மயில் ஆலும் சீர,
            வடி நரம்பு இசைப்ப போல் வண்டொடு சுரும்பு ஆர்ப்பத்,
            தொடி மகள் முரற்சி போல் தும்பி வந்து இமிர்தர,
            இயன் எழீஇயவை போல, எவ்வாய்யும் 'இம்' மெனக்
            கயன் அணி பொதும்பருள் கடி மலர்த் தேன் ஊத,
            மலர் ஆய்ந்து வயின் வயின் விளிப்ப போல் மரன் ஊழ்ப்ப,
            இரும் குயில் ஆலப், பெரும் துறை கவின் பெறக்
            குழவி வேனில் விழவு எதிர்கொள்ளும்
            சீரார் செவ்வியும் வந்தன்று;
            வாரார் தோழி நம் காதலோரே;


            பாஅய்ப் பாஅய்ப் பசந்தன்று, நுதல்;
            சாஅய்ச் சாஅய் நெகிழ்ந்தன தோள்;
            நனி அறல் வாரும் பொழுது என, வெய்ய
            பனி அறல் வாரும், என் கண்;


            மலை இடை போயினர் வரல் நசைஇ நோயொடு
            முலை இடைக் கனலும், என் நெஞ்சு;


            காதலின் பிரிந்தார் கொல்லோ? வறிது, ஓர்
            தூதொடு மறந்தார் கொல்லோ? நோதகக்,
            காதலர் காதலும் காண்பாம் கொல்லோ?
            துறந்தவர் ஆண்டு ஆண்டு உறைகுவர் கொல்லோ? யாவது -
            'நீள் இடைப்படுதலும் ஒல்லும், யாழ நின்
            வாள் இடைப்படுத்த வயங்கு ஈர் ஓதி!
            நாள் அணி சிதைத்தலும் உண்டு' என நயவந்து
            கேள்வி அந்தணர் கடவும்
            வேள்வி ஆவியின் உயிர்க்கும், என் நெஞ்சே.






            இரண்டாவது : குறிஞ்சி
            ஆசிரியர்: கபிலர்
            37 கய மலர் உண் கண்ணாய்! காணாய்; ஒருவன்
            வய மான் அடித் தேர்வான் போலத், தொடை மாண்ட
            கண்ணியன், வில்லன், வரும்; என்னை நோக்குபு,
            முன்னத்தின் காட்டுதல் அல்லது, தான் உற்ற
            நோய் உரைக்கல்லான் பெயரும்மன், பல் நாளும்!
            பாயல் பெறேஎன், படர் கூர்ந்து, அவன் வயின்,
            சேயேன்மன் யானும் துயர் உழப்பேன்; ஆயிடைக்
            கண் நின்று கூறுதல் ஆற்றான், அவன் ஆயின்;
            பெண் அன்று, உரைத்தல் நமக்கு ஆயின்; 'இன்னதூஉம்
            காணான், கழிதலும் உண்டு' என்று, ஒரு நாள், என்
            தோள் நெகிழ்பு உற்ற துயரால் துணிதந்து, ஓர்
            நாண் இன்மை செய்தேன், நறு நுதால்! ஏனல்
            இனக் கிளி யாம் கடிந்து ஓம்பும் புனத்து அயல்,
            ஊசல் ஊர்ந்து ஆட, ஒரு ஞான்று வந்தானை,
            'ஐய! சிறிது என்னை ஊக்கி' எனக் கூறத்,
            'தையால்! நன்று' என்று அவன் ஊக்கக், கை நெகிழ்பு,
            பொய்யாக வீழ்ந்தேன், அவன் மார்பில்; வாய்யாச் செத்து,
            ஒய்யென ஆங்கே எடுத்தனன்; கொண்டான் மேல்
            மெய் அறியாதேன் போல் கிடந்தேன்மன்; ஆயிடை
            மெய் அறிந்து ஏற்று எழுவேன் ஆயின், மற்று ஒய்யென,
            'ஒண் குழாய்! செல்க' எனக் கூறி விடும் பண்பின்
            அங்கண் உடையன் அவன்!




            38 இமைய வில் வாங்கிய ஈர்ஞ் சடை அந்தணன்
            உமை அமர்ந்து உயர் மலை இருந்தனன் ஆக,
            ஐ இரு தலையின் அரக்கர் கோமான்
            தொடிப் பொலி தடக் கையின் கீழ் புகுத்து, அம் மலை
            எடுக்கல் செல்லாது உழப்பவன் போல -
            உறு புலி உரு ஏய்ப்பப் பூத்த வேங்கையைக்
            கறுவு கொண்டு, அதன் முதல் குத்திய மத யானை,
            7 நீடு இரு விடர் அகம் சிலம்பக் கூய்த், தன்
            கோடு புய்க்கல்லாது, உழக்கும் நாட! கேள்;


            ஆர் இடை என்னாய் நீ அரவு அஞ்சாய் வந்தக்கால்,
            நீர் அற்ற புலமே போல் புல்லென்றாள், வைகறை,
            கார் பெற்ற புலமே போல், கவின் பெறும்; அக் கவின்
            தீராமல் காப்பது ஓர் திறன் உண்டேல் உரைத்தைக் காண்!


            இருள் இடை என்னாய் நீ இரவு அஞ்சாய் வந்தக்கால்,
            பொருள் இல்லான் இளமை போல் புல்லென்றாள், வைகறை,
            அருள் வல்லான் ஆக்கம் போல் அணிபெறும்; அவ் அணி
            தெருளாமல் காப்பது ஓர் திறன் உண்டேல், உரைத்தைக் காண்;


            மறந்திருந்தார் என்னாய் நீ மலை இடை வந்தக்கால்,
            அறம் சாரான் மூப்பே போல் அழிதக்காள், வைகறை,
            திறம் சேர்ந்தான் ஆக்கம் போல் திருத்தகும்; அத் திருப்
            புறங்கூற்றுத் தீர்ப்பது ஓர் பொருள் உண்டேல் உரைத்தைக் காண்;




            என ஆங்கு,
            நின் உறு விழுமம் கூறக் கேட்டு
            வருமே, தோழி! நல் மலை நாடன் -
            வேங்கை விரிவு இடம் நோக்கி,
            வீங்கு இறைப் பணைத் தோள் வரைந்தனன் கொளற்கே.




            39 காமர் கடும் புனல் கலந்து எம்மோடு ஆடுவாள்,
            தாமரைக் கண் புதைத்து, அஞ்சித் தளர்ந்து, அதனோடு ஒழுகலான்
            நீள் நாக நறும் தண் தார் தயங்கப் பாய்ந்து, அருளினால்,
            பூண் ஆகம் உற தழீஇ போத்தந்தான் அகல் அகலம்,
            வரு முலை புணர்ந்தன என்பதனால், என் தோழி
            அரு மழை தரல் வேண்டின் தருகிற்கும் பெருமையளே;


            அவனும் தான், ஏனல் இதணத்து அகில் புகை உண்டு இயங்கும்
            வான் ஊர் மதியம் வரை சேரின், அவ் வரைத்,
            'தேனின் இறால்' என, ஏணி இழைத்திருக்கும்
            கான் அகல் நாடன் மகன்;


            சிறுகுடியீரே! சிறுகுடியீரே! -
            வள்ளி கீழ் வீழா; வரை மிசைத் தேன் தொடா;
            கொல்லை குரல் வாங்கி ஈனா - மலை வாழ்நர்
            அல்ல புரிந்து ஒழுகலான்;


            காந்தள் கடி கமழும், கண் வாங்கு, இரும் சிலம்பின்
            வாங்கு அமை மென் தோள் குறவர் மட மகளிர்
            தாம் பிழையார்; கேள்வர்த் தொழுது எழலால், தம் ஐயரும்
            தாம் பிழையார் தாம் தொடுத்த கோல்;




            என ஆங்கு,
            அறத்தொடு நின்றேனைக் கண்டு திறப்பட
            என்னையர்க்கு உய்த்து உரைத்தாள் யாய்;


            அவரும், தெரி கணை நோக்கிச் சிலை நோக்கிக், கண் சேந்து
            ஒரு பகல் எல்லாம் உருத்து எழுந்து, ஆறி,
            'இருவர் கண் குற்றமும் இல்லையால்' என்று,
            தெருமந்து சாய்த்தார் தலை;


            தெரி இழாய்! நீயும் நின் கேளும் புணர,
            வரை உறை தெய்வம் உவப்ப, உவந்து
            குரவை தழீஇ யாம் ஆடக் குரவையுள்
            கொண்டு நிலை பாடிக் காண்;




            நல்லாய் -
            நன்னாள் தலை வரும் எல்லை, நமர் மலைத்
            தம் நாண் தாம் தாங்குவார், என் நோற்றனர் கொல்?


            புன வேங்கைத் தாது உறைக்கும் பொன் அறை முன்றில்
            நனவில் புணர்ச்சி நடக்குமாம் அன்றோ?
            நனவில் புணர்ச்சி நடக்கலும் ஆங்கே,
            கனவில் புணர்ச்சி கடிதுமாம் அன்றோ?


            விண் தோய் கல் நாடனும் நீயும் வதுவையுள்
            பண்டு அறியாதீர் போல் படர்கிற்பீர்மன் கொல்லோ?
            பண்டு அறியாதீர் போல் படர்ந்தீர் பழம் கேண்மை
            கண்டு அறியாதேன் போல் கரக்கிற்பென்மன் கொல்லோ?


            மை தவழ் வெற்பன் மண அணி காணாமல்,
            கையால் புதை பெறூஉம் கண்களும் கண்களோ?
            என்னைமன், நின் கண்ணால் காண்பென்மன், யான்;
            நெய்தல் இதழ் உண் கண், நின் கண் ஆக, என் கண் மன;




            என ஆங்கு,
            நெறி அறி செறி குறி புரி திரிபு அறியா அறிவனை முந்துறீஇத்,
            தகை மிகு தொகை வகை அறியும் சான்றவர் இனம் ஆக,
            வேய் புரை மென் தோள் பசலையும், அம்பலும்,
            மாய புணர்ச்சியும், எல்லாம் உடன் நீங்கச்,
            சேய் உயர் வெற்பனும் வந்தனன்;
            பூ எழில் உண் கணும் பொலிக மா இனியே!




            40 அகவினம் பாடுவாம், தோழி! - அமர்க் கண்
            நகை மொழி, நல்லவர் நாணும் நிலை போல்,
            தகை கொண்ட ஏனலுள் தாழ் குரல் உரீஇ,
            முகை வளர் சாந்து உரல், முத்து ஆர் மருப்பின்
            வகை சால் உலக்கை வயின் வயின் ஓச்சிப்,
            பகை இல் நோய் செய்தான் பய மலை ஏத்தி,
            அகவினம் பாடுவாம், நாம்.


            ஆய் நுதல், அணி கூந்தல், அம் பணைத் தட மென் தோள்
            தேன் நாறு கதுப்பினாய்! - யானும் ஒன்று ஏத்துகு -
            வேய் நரல் விடர் அகம் நீ ஒன்று பாடித்தை;


            கொடிச்சியர் கூப்பி வரை தொழு கை போல்,
            எடுத்த நறவின் குலை அலங்கு காந்தள்
            தொடுத்த தேன் சோரத், தயங்கும் - தன் உற்றார்
            இடுக்கண் தவிர்ப்பான் மலை;


            கல்லாக் கடுவன் கணம் மலி சுற்றத்து,
            மெல் விரல் மந்தி குறை கூறும் செம்மற்றே -
            தொல் எழில் தோய்ந்தார் தொலையின், அவரினும்
            அல்லல் படுவான் மலை;


            புரி விரி, புதை துதை, பூத் ததைந்த தாழ் சினைத்
            தளிர் அன்ன எழில் மேனி தகை வாட, நோய் செய்தான்
            அரு வரை அடுக்கம் நாம் அழித்து ஒன்று பாடுவாம்;


            விண் தோய் வரைப், பந்து எறிந்த அயா வீடத்,
            தண் தாழ் அருவி, அரமகளிர், ஆடுபவே -
            பெண்டிர் நலம் வௌவித் தண் சாரல் தாது உண்ணும்
            வண்டின் துறப்பான் மலை;


            ஒடுங்கா எழில் வேழம் வீழ் பிடிக்கு உற்ற
            கடுஞ் சூல் வயாவிற்கு அமர்ந்து, நெடுஞ் சினைத்
            தீம் கண் கரும்பின் கழை வாங்கும் - 'உற்றாரின்
            நீங்கலம்' என்பான் மலை;




            என நாம்,
            தன் மலை பாட, நயவந்து கேட்டு அருளி,
            மெய் மலி உவகையன் புகுதந்தான் - புணர்ந்து ஆரா
            மென் முலை ஆகம் கவின் பெறச்
            செம்மலை ஆகிய மலை கிழவோனே!




            41 பாடுகம், வா - வாழி, தோழி! வயக் களிற்றுக்
            கோடு உலக்கை ஆக, நல் சேம்பின் இலை சுளகா
            ஆடு கழை நெல்லை அறை உரலுள் பெய்து, இருவாம்
            பாடுகம், வா - வாழி, தோழ! நல் தோழி! - பாடுற்று;


            இடி உமிழ்பு இரங்கிய விரவு பெயல் நடுநாள்,
            கொடி விடுபு இருளிய மின்னுச் செய் விளக்கத்துப்,
            பிடியொடு மேயும் புன்செய் யானை
            அடி ஒதுங்கு இயக்கம் கேட்ட கானவன்,
            நெடு வரை ஆசினிப் பணவை ஏறிக்
            கடு விசை கவணையில் கல் கை விடுதலின்,
            இறு வரை வேங்கையின் ஒள் வீ சிதறி,
            ஆசினி மெல் பழம் அளிந்தவை உதிராத் ,
            தேன் செய் இறாஅல் துளைபடப் போகி,
            நறு வடி மாவின் பை துணர் உழக்கிக்,
            குலை உடை வாழைக் கொழு மடல் கிழியாப்,
            பலவின் பழத்துள் தங்கும், மலை கெழு வெற்பனைப்
            பாடுகம், வா - வாழி, தோழி! நல் தோழி! - பாடுற்று;


            இலங்கும் அருவித்து, இலங்கும் அருவித்தே;
            வானின் இலங்கும் அருவித்தே - தான் உற்ற
            சூள் பேணான் பொய்த்தான் மலை;


            பொய்த்தற்கு உரியனோ? பொய்த்தற்கு உரியனோ?
            'அஞ்சல் ஓம்பு' என்றாரைப் பொய்த்தற்கு உரியனோ?
            குன்று அகல் நல் நாடன் வாய்மையில் பொய் தோன்றின்
            திங்களுள் தீத் தோன்றியற்று;


            இள மழை ஆடும்; இள மழை ஆடும்;
            இள மழை வைகலும் ஆடும் - என் முன்கை
            வளை நெகிழ வாராதோன் குன்று;


            வாராது அமைவானோ? வாராது அமைவானோ?
            வாராது அமைகுவான் அல்லன்; மலை நாடன்,
            ஈரத்துள் இன்னவை தோன்றின், நிழல் கயத்து
            நீருள் குவளை வெந்தற்று;


            மணி போலத் தோன்றும்; மணி போலத் தோன்றும்;
            மண்ணா மணி போலத் தோன்றும் - என் மேனியைத்
            துன்னான் துறந்தான் மலை;


            துறக்குவன் அல்லன்; துறக்குவன் அல்லன்;
            தொடர் வரை வெற்பன் துறக்குவன் அல்லன் -
            தொடர்புள் இனையவை தோன்றின், விசும்பில்
            சுடருள் இருள் தோன்றியற்று;




            என ஆங்கு,
            நன்று ஆகின்றால் -தோழி! நம் வள்ளையுள்
            ஒன்றி நாம் பாட, மறை நின்று கேட்டு அருளி,
            மென் தோள் கிழவனும் வந்தனன்; நுந்தையும்
            மன்றல் வேங்கைக் கீழ் இருந்து,
            மணம் நயந்தனன், அம் மலை கிழவோற்கே.




            42 மறம் கொள் இரும் புலித் தொல் முரண் தொலைத்த
            முறம் செவி வாரணம் முன் குளகு அருந்திக்
            கறங்கு வெள் அருவி ஓலின் துஞ்சும்
            பிறங்கு இரும் சோலை நல் மலை நாடன்
            மறந்தான்; மறக்க; இனி, எல்லா! நமக்குச்
            சிறந்தமை நாம் நற்கு அறிந்தனம்; ஆயின், அவன் திறம்
            கொல் யானைக் கோட்டால் வெதிர் நெல் குறுவாம் நாம்.
            வள்ளை அகவுவம் வா, இகுளை! நாம்
            வள்ளை அகவுவம், வா;


            காணிய வா - வாழி தோழி! - வரைத் தாழ்பு -
            வாள் நிறம் கொண்ட அருவித்தே, நம் அருளா
            நாண் இலி நாட்டு மலை;


            ஆர்வுற்றார் நெஞ்சம் அழிய விடுவானோ -
            ஓர்வு உற்று ஒரு திறம் ஒல்காத நேர்கோல்
            அறம் புரி நெஞ்சத்தவன்?
            தண் நறும் கோங்கம் மலர்ந்த வரை எல்லாம்
            பொன் அணி யானை போல் தோன்றுமே - நம் அருளாக்
            கொன்னாளன் நாட்டு மலை;


            கூரு நோய் ஏய்ப்ப விடுவானோ? - தன் மலை
            நீரினும் சாயல் உடையன், நயந்தோர்க்குத்
            தேர் ஈயும் வண் கையவன்;


            வரை மிசை மேல் தொடுத்த நெய் கண் இறாஅல்
            மழை நுழை திங்கள் போல் தோன்றும் - இழை நெகிழ
            எவ்வம் உறீஇயினான் குன்று;


            எஞ்சாது, எல்லா! கொடுமை நுவலாதி -
            அஞ்சுவது அஞ்சா அறன் இலி அல்லன், என்
            நெஞ்சம் பிணிக்கொண்டவன்!


            என்று யாம் பாட, மறை நின்று கேட்டனன்;
            தாழ் இரும் கூந்தல் என் தோழியைக் கை கவியாச்,
            சாயல் இன் மார்பன் சிறுபுறம் சார்தர,
            ஞாயிற்று முன்னர் இருள் போல மாய்ந்தது என்
            ஆய் இழை மேனிப் பசப்பு.




            43 வேங்கை தொலைத்த வெறி பொறி வாரணத்து
            ஏந்து மருப்பின், இன வண்டு இமிர்பு ஊதும்
            சாந்த மரத்தின், இயன்ற உலக்கையால்,
            ஐவன வெண் நெல் அறை உரலுள் பெய்து, இருவாம்,
            ஐயனை ஏத்துவாம் போல, அணிபெற்ற
            மை படு சென்னிப் பய மலை நாடனைத்
            தையலாய்! பாடுவாம் நாம்;


            தகையவர் கைச் செறித்த தாள் போலக் காந்தள்
            முகையின் மேல் தும்பி இருக்கும் - பகை எனின்,
            கூற்றம் வரினும் தொலையான், தன் நட்டார்க்குத்
            தோற்றலை நாணாதோன் குன்று;


            வெருள்பு உடன் நோக்கி, வியல் அறை யூகம்,
            இருள் தூங்கு இறு வரை ஊர்பு இழிபு ஆடும்
            வருடைமான் குழவிய வள மலை நாடனைத்
            தெருளத் தெரி இழாய்! - நீ ஒன்று பாடித்தை;


            நுண் பொறி மான் செவி போல, வெதிர் முளைக்
            கண் பொதி பாளை கழன்று உகும் பண்பிற்றே -
            மாறு கொண்டு ஆற்றார் எனினும், பிறர் குற்றம்
            கூறுதல் தேற்றாதோன் குன்று;


            புணர் நிலை வளகின் குளகு அமர்ந்து உண்ட
            புணர் மருப்பு எழில் கொண்ட வரை புரை செலவின்
            வயங்கு எழில் யானைப் பய மலை நாடனை -
            மணம் நாறு கதுப்பினாய்! - மறுத்து ஒன்று பாடித்தை;


            கடும் கண் உழுவை அடி போல வாழைக்
            கொடும் காய் குலை தொறூஉம் தூங்கும் - இடும்பையால்
            இன்மை உரைத்தார்க்கு, அது நிறைக்கல் ஆற்றாக்கால்,
            தன் மெய் துறப்பான் மலை;




            என ஆங்கு,
            கூடி அவர் திறம் பாட, என் தோழிக்கு
            வாடிய மென் தோளும் வீங்கின -
            ஆடு அமை வெற்பன் அளித்தக்கால் போன்றே!




            44 கதிர் விரி கனை சுடர்க் கவின் கொண்ட நனம் சாரல்
            எதிர் எதிர் ஓங்கிய மால் வரை அடுக்கத்து,
            அதிர் இசை அருவி தன் அம் சினை மிசை வீழ,
            முதிர் இணர் ஊழ் கொண்ட முழவுத் தாள் எரி வேங்கை,
            வரி நுதல் எழில் வேழம் பூ நீர் மேல் சொரிதரப்,
            புரி நெகிழ் தாமரை மலர் அம் கண் வீறு எய்தித்
            திரு நயந்து இருந்தன்ன தேம் கமழ் விறல் வெற்ப!


            தன் எவ்வம் கூரினும், நீ செய்த அருள் இன்மை
            என்னையும் மறைத்தாள், என் தோழி - அது கேட்டு
            நின்னை யான் பிறர் முன்னர்ப் பழி கூறல் தான் நாணி;


            கூரும் நோய் சிறப்புவும், நீ செய்த அருள் இன்மை
            சேரியும் மறைத்தாள், என் தோழி -அது கேட்டாங்கு,
            'ஓரும் நீ நிலையலை' எனக் கூறல் தான் நாணி;


            நோய் அட வருந்தியும், நீ செய்த அருள் இன்மை
            ஆயமும் மறைத்தாள், என் தோழி - அது கேட்டு
            மாய நின் பண்பு இன்மை பிறர் கூறல் தான் நாணி;




            என ஆங்கு,
            இனையன தீமை நினைவனள் காத்தாங்கு,
            அனை அரு பண்பினான், நின் தீமை காத்தவள்
            அரும் துயர் ஆர் அஞர் தீர்க்கும்
            மருந்து ஆகி செல்கம், பெரும! நாம் விரைந்தே!




            45 விடியல் வெம் கதிர் காயும் வேய் அமல் அகல் அறைக்,
            கடி சுனைக் கவினிய காந்தள் அம் குலையினை,
            அரு மணி அவிர் உத்தி அரவு நீர் உணல் செத்துப்,
            பெரு மலை மிளிர்ப்பன்ன காற்றுடைக் கனைப் பெயல்
            உருமுக் கண்ணுறுதலின், உயர் குரல் ஒலி ஓடி,
            நறு வீய நனம் சாரல் சிலம்பலின், கதுமெனச்,
            சிறுகுடி துயில் எழூஉம் சேண் உயர் விறல் வெற்ப!


            கால் பொர நுடங்கல கறங்கு இசை அருவி நின்
            மால் வரை மலி சுனை மலர் ஏய்க்கும் என்பதோ -
            புல் ஆராப் புணர்ச்சியால் புலம்பிய என் தோழி
            பல் இதழ் மலர் உண் கண் பசப்ப! நீ சிதைத்ததை?


            புகர் முகக் களிறொடு புலி பொருது உழக்கும் நின்
            அகல் மலை அடுக்கத்த அமை ஏய்க்கும் என்பதோ -
            கடை எனக் கலுழும் நோய் கைம்மிக, என் தோழி
            தடையின திரண்ட தோள் தகை வாடச் சிதைத்ததை?


            சுடர் உற உற நீண்ட சுரும்பு இமிர் அடுக்கத்த
            விடர் வரை எரி வேங்கை இணர் ஏய்க்கும் என்பதோ -
            யாமத்தும் துயிலலள் அலமரும் என் தோழி
            காமரு நல் எழில் கவின் வாடச் சிதைத்ததை?




            என ஆங்கு,
            தன் தீமை பல கூறிக் கழறலின், என் தோழி
            மறையில் தான் மருவுற மணந்த நட்பு அருகலான்
            பிறை புரை நுதல்! அவர்ப் பேணி நம்
            உறை வரைந்தனர், அவர் உவக்கும் நாளே.




            46 வீ அகம் புலம்ப, வேட்டம் போகிய
            மாஅல் அம் சிறை மணி நிறத் தும்பி,
            வாய் இழி கடாத்த, வால் மருப்பு ஒருத்தலோடு
            ஆய் பொறி உழுவை தாக்கிய பொழுதின்,
            'வேங்கை அம் சினை' என விறல் புலி முற்றியும்
            பூம் பொறி யானைப் புகர் முகம் குறுகியும்,
            வலி மிகு வெகுளியான் வாள் உற்ற மன்னரை
            நயன் நாடி நட்பு ஆக்கும் வினைவர் போல், மறிதரும்
            அயம் இழி அருவிய அணி மலை நல் நாட!


            ஏறு இரங்கு இருள் இடை இரவினில் பதம் பெறாஅன்,
            மாறினென் எனக் கூறி மனம் கொள்ளும், தான் என்ப -
            கூடுதல் வேட்கையான், குறி பார்த்துக் குரல் நொச்சிப்
            பாடு ஓர்க்கும் செவியோடு பைதலேன் யான் ஆக;


            அரும் செலவு ஆர் இடை அருளி வந்து, அளி பெறாஅன்
            வருந்தினென் என பல வாய்விடூஉம், தான் என்ப -
            நிலை உயர் கடவுட்குக் கடம் பூண்டு தன் மாட்டுப்
            பல சூழும் மனத்தோடு பைதலேன் யான் ஆக;


            கனை பெயல் நடுநாள் யான் கண் மாறக், குறி பெறாஅன்,
            புனை இழாய்! என் பழி நினக்கு உரைக்கும், தான் என்ப -
            துளி நசை வேட்கையான் மிசை பாடும் புள்ளின், தன்
            அளி நசை ஆர்வுற்ற அன்பினேன் யான் ஆக;




            என ஆங்கு,
            கலந்த நோய் கைம்மிகக் கண் படா என் வயின்
            புலந்தாயும் நீ ஆயின், பொய்யானே வெல்குவை -
            இலங்கு தாழ் அருவியோடு அணி கொண்ட நின் மலைச்
            சிலம்பு போல், கூறுவ கூறும்
            இலங்கு ஏர் எல் வளை, இவள் உடை நோயே.




            47 ஒன்று இரப்பான் போல் எளிவந்தும் சொல்லும், உலகம்
            புரப்பான் போல்வது ஓர் மதுகையும் உடையன்;
            வல்லாரை வழிபட்டு ஒன்று அறிந்தான் போல்,
            நல்லார் கண் தோன்றும் அடக்கமும் உடையன்;
            இல்லோர் புன்கண், ஈகையின் தணிக்க
            வல்லான் போல்வது ஓர் வன்மையும் உடையன்;
            அன்னான் ஒருவன் தன் ஆண்தகை விட்டு, என்னைச்
            சொல்லும் சொல், கேட்டீ - சுடர் இழாய்! பல் மாணும்;


            'நின் இன்றி அமையலேன், யான்' என்னும் அவன் ஆயின்,
            அன்னான் சொல் நம்புண்டல் யார்க்கும் இங்கு அரிது ஆயின்,
            என் உற்ற பிறர்க்கும் ஆங்கு உள கொல்லோ? - நறு நுதால்!


            'அறியாய் நீ, வருந்துவல் யான்' என்னும் அவன் ஆயின்,
            தமியரே துணிகிற்றல் பெண்டிர்க்கும் அரிது ஆயின்,
            அளியரோ, எம் போல ஈங்கு இவன் வலைப்பட்டார்?


            'வாழலேன், யான்' என்னும் 'நீ நீப்பின்' அவன் ஆயின்,
            ஏழையர் எனப் பலர் கூறும் சொல் பழி ஆயின்,
            சூழும்கால், நினைப்பது ஒன்று அறிகலேன், வருந்துவல்;
            சூழும்கால், நறு நுதால்! நம் உளே சூழ்குவம்.




            அவனை,
            நாண் அடப் பெயர்த்தல் நமக்கும் ஆங்கு ஒல்லாது;
            'பேணினர்' எனப்படுதல் பெண்மையும் அன்று; அவன்
            'வௌவினன் முயங்கும் மாத்திரம் வா' எனக்
            கூறுவென் போலக் காட்டி
            மற்று அவன் மேஎவழி மேவாய் நெஞ்சே!




            48 ஆம் இழி அணி மலை அலர் வேங்கைத் தகை போலத்,
            தே மூசு, நனை கவுள், திசை காவல் கொளற்கு ஒத்த
            வாய் நில்லா வலி முன்பின், வண்டு ஊது புகர் முகம்
            படு மழை அடுக்கத்த, மா விசும்பு ஓங்கிய
            கடி மரத் துருத்திய, கமழ் கடாம் திகழ்தரும்
            பெரு களிற்று இனத்தொடு, வீங்கு எருத்து எறுழ் முன்பின்
            இரும் புலி மயக்குற்ற இகல் மலை நல் நாட!


            வீழ் பெயல் கங்குலின் விளி ஓர்த்த ஒடுக்கத்தால்,
            வாழும் நாள் சிறந்தவள் வருந்து தோள் தவறு உண்டோ -
            தாழ் செறி கடும் காப்பின் தாய் முன்னர், நின் சாரல்
            ஊழுறு கோடல் போல், எல் வளை உகுபவால்?


            இனை இருள் இது என ஏங்கி, நின் வரல் நசைஇ,
            நினை துயர் உழப்பவள் பாடு இல் கண் பழி உண்டோ -
            'இனையள்' என்று எடுத்து அரற்றும் அயல் முன்னர், நின் சுனைக்
            கனை பெயல் நீலம் போல், கண் பனி கலுழ்பவால்?


            பல் நாளும் படர் அடப், பசலையால் உணப்பட்டாள்
            பொன் உரை மணி அன்ன, மாமைக் கண் பழி உண்டோ -
            இன் நுரைச் செதும்பு அரற்றும் செவ்வியுள், நின் சோலை -
            மின் உகு தளிர் அன்ன, மெலிவு வந்து உரைப்பதால்?




            என ஆங்கு,
            பின் ஈதல் வேண்டும், நீ பிரிந்தோள் நட்பு - என நீவிப்
            பூங் கண் படுதலும் அஞ்சுவல்; தாங்கிய
            அரும் துயர் அவலம் தூக்கின்,
            மருங்கு அறிவாரா மலையினும் பெரிதே!




            49 கொடுவரி தாக்கி வென்ற வருத்தமொடு
            நெடு வரை மருங்கின் துஞ்சும் யானை,
            நனவில் தான் செய்தது மனத்தது ஆகலின்,
            கனவில் கண்டு, கதுமென வெரீஇப்
            புதுவது ஆக மலர்ந்த வேங்கையை
            'அது' என உணர்ந்து, அதன் அணி நலம் முருக்கிப்
            பேணா முன்பின் தன் சினம் தணிந்து, அம் மரம்
            காணும் பொழுதின் நோக்கல் செல்லாது,
            நாணி இறைஞ்சும் நல் மலை நல் நாட!


            போது எழில் மலர் உண் கண் இவள் மாட்டு நீ இன்ன
            காதலை என்பதோ இனிது - மற்று இன்னாதே,
            மின் ஓரும் கண் ஆக, இடி என்னாய், பெயல் என்னாய்,
            இன்னது ஓர் ஆர் இடை, ஈங்கு நீ வருவதை;


            இன்புற அளித்தனை இவள் மாட்டு நீ இன்ன
            அன்பினை என்பதோ இனிது - மற்று இன்னாதே,
            மணம் கமழ் மார்பினை, மஞ்சு இவர் அடுக்கம் போழ்ந்து,
            அணங்கு உடை ஆர் இடை, ஈங்கு நீ வருவதை;


            இருள் உறழ் இரும் கூந்தல் இவள் மாட்டு நீ இன்ன
            அருளினை என்பதோ இனிது - மற்று இன்னாதே,
            ஒளிறு வேல் வலன் ஏந்தி, 'ஒருவன் யான்' என்னாது,
            களிறு இயங்கு ஆர் இடை, ஈங்கு நீ வருவதை;




            அதனால்,
            இரவின் வாரல்; ஐய! விரவு வீ
            அகல் அறை வரிக்கும் சாரல்,
            பகலும் பெறுவை, இவள் தட மென் தோளே.




            50 வாங்கு கோல் நெல்லொடு வாங்கி, வரு வைகல்,
            மூங்கில் மிசைந்த முழந்தாள் இரும் பிடி,
            தூங்கு இலை வாழை நளி புக்கு, ஞாங்கர்
            வருடை மட மறி ஊர்வு இடைத் துஞ்சும்
            இருள் தூங்கு சோலை, இலங்கு நீர் வெற்ப!


            அரவின் பொறியும் அணங்கும் புணர்ந்த
            உரவு வில் மேல் அசைத்த கையை, ஓராங்கு
            நிரை வளை முன்கை என் தோழியை நோக்கிப்,
            படி கிளி பாயும் பசும் குரல் ஏனல்
            கடிதல் மறப்பித்தாய் ஆயின், இனி நீ
            நெடிது உள்ளல் ஓம்புதல் வேண்டும்; இவளே
            பல் கோள் பலவின் பயிர்ப்பு உறு தீம் கனி
            அல்கு அறைக் கொண்டு ஊண் அமலைச் சிறுகுடி
            நல்கூர்ந்தார் செல்வ மகள்.


            நீயே, வளியின் இகல் மிகும் தேரும், களிறும்
            தளியின் சிறந்தனை - வந்த புலவர்க்கு
            அளியொடு கைதூவலை;




            அதனால்,
            கடு மா கடவுறூஉம் கோல் போல், எனைத்தும்
            கொடுமை இலை ஆவது அறிந்தும், அடுப்பல் -
            வழை வளர் சாரல் வருடை நல் மான்
            குழவி வளர்ப்பவர் போலப் பாராட்டி,
            உழையின் பிரியின், பிரியும்,
            இழை அணி அல்குல் என் தோழியது கவினே!




            51 சுடர் தொடீஇ! கேளாய் - தெருவில் நாம் ஆடும்
            மணல் சிற்றில் காலின் சிதையா, அடைச்சிய
            கோதை பரிந்து, வரிப் பந்து கொண்டு ஓடி ,
            நோதக்க செய்யும் சிறு பட்டி, மேல் ஓர் நாள்,
            அன்னையும் யானும் இருந்தேமா, 'இல்லிரே!
            உண்ணு நீர் வேட்டேன்' என வந்தாற்கு, அன்னை
            'அடர் பொன் சிரகத்தால் வாக்கிச், சுடர் இழாய்!
            உண்ணு நீர் ஊட்டி வா' என்றாள்; என, யானும்
            தன்னை அறியாது சென்றேன்; மற்று, என்னை
            வளை முன்கை பற்றி நலியத், தெருமந்திட்டு,
            'அன்னாய்! இவன் ஒருவன் செய்தது காண்!' என்றேனா,
            அன்னை அலறிப் படர்தர, தன்னை யான்,
            'உண்ணு நீர் விக்கினான்' என்றேனா, அன்னையும்
            தன்னைப் புறம்பு அழித்து நீவ, மற்று என்னைக்
            கடைக் கண்ணால் கொல்வான் போல் நோக்கி, நகை கூட்டம்
            செய்தான், அக் கள்வன் மகன்!




            52 முறம் செவி மறைப் பாய்பு முரண் செய்த புலி செத்து,
            மறம் தலைக்கொண்ட நூற்றுவர் தலைவனைக்
            குறங்கு அறுத்திடுவான் போல், கூர் நுதி மடுத்து, அதன்
            நிறம் சாடி முரண் தீர்ந்த நீள் மருப்பு எழில் யானை,
            மல்லரை மறம் சாய்த்த மால் போல், தன் கிளை நாப்பண்,
            கல் உயர் நனம் சாரல், கலந்து இயலும் நாட! கேள்;


            தாமரைக் கண்ணியைத், தண் நறும் சாந்தினை,
            நேர் இதழ்க் கோதையாள் செய் குறி நீ வரின்,
            'மணம் கமழ் நாற்றத்த மலை நின்று பலி பெறூஉம்
            அணங்கு' என அஞ்சுவர், சிறுகுடியோரே;


            ஈர்ந் தண் ஆடையை, எல்லி மாலையை,
            சோர்ந்து வீழ் கதுப்பினாள் செய் குறி நீ வரின்,
            ஒளி திகழ் ஞெகிழியர், கவணையர், வில்லர்,
            'களிறு' என ஆர்ப்பவர், ஏனல் காவலரே;


            ஆர மார்பினை, அண்ணலை, அளியை
            ஐது அகல் அல்குலாள் செய் குறி நீ வரின்,
            'கறி வளர் சிலம்பில் வழங்கல் ஆனாப்
            புலி' என்று ஓர்க்கும், இக் கலி கேழ் ஊரே;




            என ஆங்கு,
            விலங்கு ஓரார், மெய் ஓர்ப்பின், இவள் வாழாள், இவள் அன்றிப்
            புலம் புகழ் ஒருவ! யானும் வாழேன்;
            அதனால் பொதி அவிழ் வைகறை வந்து நீ குறை கூறி,
            வதுவை அயர்தல் வேண்டுவல், ஆங்குப்
            புதுவை போலும் நின் வரவும், இவள்
            வதுவை நாண் ஒடுக்கமும், காண்குவல் யானே.




            53 வறன் உறல் அறியாத வழை அமை நறும் சாரல்
            விறல் மலை வியல் அறை, வீழ் பிடி உழையதா
            மறம் மிகு வேழம், தன் மாறு கொள் மைந்தினான்,
            புகர் நுதல் புண் செய்த புய் கோடு போல
            உயர் முகை நறும் காந்தள் நாள் தோறும் புதிது ஈன,
            அயம் நந்தி அணிபெற, அருவி ஆர்த்து இழிதரும்
            பய மழை தலைஇய பாடு சால் விறல் வெற்ப!


            மறையினின் மணந்து, ஆங்கே மருவு அறத் துறந்த பின்
            இறை வளை நெகிழ்பு ஓட, ஏற்பவும் ஒல்லும்மன் -
            அயல் அலர் தூற்றலின், ஆய் நலன் இழந்த, கண்!
            கயல் உமிழ் நீர் போலக், கண் பனி கலுழாக்கால்?


            இனிய செய்து அகன்று, நீ இன்னாதாத் துறத்தலின்,
            'பனி இவள் படர்' எனப் பரவாமை ஒல்லும்மன் -
            ஊர் அலர் தூற்றலின், ஒளி ஓடி நறு நுதல்
            பீர் அலர் அணி கொண்டு, பிறை வனப்பு இழவாக்கால்?


            'அஞ்சல்' என்று அகன்று, நீ அருளாது துறத்தலின்,
            நெஞ்சு அழி துயர் அட, நிறுப்பவும் இயையும்மன் -
            நனவினால் நலம் வாட, நலிதந்த நடுங்கு அஞர்,
            கனவினால் அழிவுற்றுக், கங்குலும் ஆற்றாக்கால்?




            என ஆங்கு,
            விளியா நோய் உழந்து ஆனா என் தோழி, நின் மலை
            முளிவுற வருந்திய முளை முதிர் சிறு தினை
            தளி பெறத் தகைபெற்றாங்கு, நின்
            அளி பெற நந்தும், இவள் ஆய் நுதல் கவினே!




            54 'கொடியவும் கோட்டவும் நீர் இன்றி நிறம் பெறப்
            பொடி அழல் புறந்தந்த பூவாப் பூம் பொலன் கோதைத்,
            தொடி செறி யாப்பு அமை அரி முன்கை, அணைத் தோளாய்!
            அடி உறை அருளாமை ஒத்ததோ நினக்கு?' என்ன,
            நரந்தம் நாறு இரும் கூந்தல் எஞ்சாது நனி பற்றிப்,
            பொலம் புனை மகரவாய் நுங்கிய சிகழிகை,
            நலம்பெறச் சுற்றிய குரல் அமை ஒரு காழ்
            விரல் முறை சுற்றி, மோக்கலும் மோந்தனன்;
            நறாஅ அவிழ்ந்தன்ன என் மெல் விரல் போது கொண்டு
            செறாஅச் செங் கண் புதைய வைத்துப்
            பறாஅக் குருகின் உயிர்த்தலும் உயிர்த்தனன்;
            தொய்யில் இள முலை இனிய தைவந்து,
            தொய்யல் அம் தடம் கையின், வீழ் பிடி அளிக்கும்
            மையல் யானையின், மருட்டலும் மருட்டினன்;


            அதனால்,
            அல்லல் களைந்தனன் தோழி! நம் நகர்
            அரும் கடி நீவாமை கூறின்,'நன்று' என,
            நின்னொடு சூழ்வல், தோழி, 'நயம் புரிந்து,
            இன்னது செய்தாள் இவள்' என
            மன்னா உலகத்து மன்னுவது புரைமே!




            55 மின் ஒளிர் அவிர் அறல் இடை போழும் பெயலே போல்,
            பொன் அகை தகை வகிர் வகை நெறி வயங்கிட்டுப்
            போழ் இடை இட்ட கமழ் நறும் பூங் கோதை,
            இன் நகை, இலங்கு எயிற்றுத், தேமொழித், துவர்ச் செவ்வாய்
            நல் நுதால் நினக்கு ஒன்று கூறுவாம்; கேள், இனி;


            'நில்' என, நிறுத்தான்; நிறுத்தே வந்து.
            நுதலும், முகனும், தோளும், கண்ணும்,
            இயலும், சொல்லும், நோக்குபு நினைஇ,
            'ஐ தேய்ந்தன்று, பிறையும் அன்று;
            மை தீர்ந்தன்று, மதியும் அன்று;
            வேய் அமன்றன்று, மலையும் அன்று;
            பூ அமன்றன்று, சுனையும் அன்று;
            மெல்ல இயலும், மயிலும் அன்று;
            சொல்லத் தளரும், கிளியும் அன்று'




            என ஆங்கு,
            அனையன பல பாராட்டிப், பையென,
            வலைவர் போலச் சோர் பதன் ஒற்றிப்,
            புலையர் போலப் புன்கண் நோக்கித்,
            தொழலும் தொழுதான்; தொடலும் தொட்டான்;
            காழ் வரை நில்லாக் கடும் களிறு அன்னோன்
            தொழூஉம்; தொடூஉம்; அவன் தன்மை
            ஏழைத் தன்மையோ இல்லை, தோழி!




            56 ஊர்க் கால் நிவந்த பொதும்பருள், நீர்க் கால்,
            கொழு நிழல் ஞாழல் முதிர் இணர் கொண்டு,
            கழும முடித்துக், கண் கூடு கூழை
            சுவல் மிசைத் தாதொடு தாழ, அகல் மதி
            தீம் கதிர் விட்டது போல, முகன் அமர்ந்து
            ஈங்கே வருவாள் இவள் யார் கொல்? ஆங்கே, ஓர்
            வல்லவன் தைஇய பாவை கொல்? நல்லார்
            உறுப்பு எலாம் கொண்டு, இயற்றியாள் கொல்? வெறுப்பினால்
            வேண்டு உருவம் கொண்டது ஓர் கூற்றம் கொல்? - ஆண்டார்,
            கடிது, இவளைக் காவார் விடுதல்; கொடி இயல்,
            பல் கலைச் சில் பூங் கலிங்கத்தள் - ஈங்கு இது ஓர்
            நல்கூர்ந்தார் செல்வ மகள்!


            இவளை சொல்லாடிக் காண்பேன், தகைத்து;
            நல்லாய்! கேள்;


            ஆய் தூவி அனம் என, அணி மயில் பெடை எனத்,
            தூது உண் அம் புறவு எனத், துதைந்த நின் எழில் நலம் -
            மாதர் கொள் மான் நோக்கின் மட நல்லாய்! - நின் கண்டார்ப்
            பேதுறூஉம் என்பதை அறிதியோ? அறியாயோ?


            நுணங்கு அமைத் திரள் என, நுண் இழை அணை என,
            முழங்கு நீர்ப் புணை என, அமைந்த நின் தட மென் தோள் -
            வணங்கு இறை வால் எயிற்று அம் நல்லாய்! - நின் கண்டார்க்கு,
            அணங்கு ஆகும் என்பதை அறிதியோ? அறியாயோ?


            முதிர் கோங்கின் முகை என, முகம் செய்த குரும்பை எனப்,
            பெயல் துளி முகிழ் எனப், பெருத்த நின் இள முலை -
            மயிர் வார்ந்த வரி முன்கை மட நல்லாய்! - நின் கண்டார்
            உயிர் வாங்கும் என்பதை உணர்தியோ? உணராயோ?




            என ஆங்கு,
            பேதுற்றாய்ப் போலப் பிறர் எவ்வம் நீ அறியாய்,
            யாது ஒன்றும் வாய் வாளாது இறந்தீவாய்! கேள், இனி;
            நீயும் தவறு இலை; நின்னைப் புறங்கடை
            போதர விட்ட நுமரும், தவறு இலர்;
            நிறை அழி கொல் யானை நீர்க்கு விட்டாங்குப்
            'பறை அறைந்து அல்லது செல்லற்க' என்னா




            57 வேய் எனத் திரண்ட தோள், வெறி கமழ் வணர் ஐம்பால்,
            மா வென்ற மட நோக்கின், மயில் இயல், தளர்பு ஒல்கி -
            ஆய் சிலம்பு அரி ஆர்ப்ப, அவிர் ஒளி இழை இமைப்பக்
            கொடி என, மின் என, அணங்கு என, யாது ஒன்றும்
            தெரிகல்லா இடையின் கண் கண் கவர்பு ஒருங்கு ஓட,
            வளமை சால் உயர் சிறப்பின் நுந்தை தொல் வியல் நகர்
            இளமையான் எறி பந்தொடு - இகத்தந்தாய்! கேள் இனி;


            பூம் தண் தார்ப் புலர் சாந்தின், தென்னவன் உயர் கூடல்
            தேம் பாய அவிழ் நீலத்து அலர் வென்ற அமர் உண் கண்
            ஏந்து கோட்டு எழில் யானை ஒன்னாதார்க்கு அவன் வேலின்,
            சேந்து நீ இனையையால்; ஒத்ததோ? - சின் மொழி!


            பொழி பெயல் வண்மையான் அசோகம் தண் காவினுள்,
            கழி கவின் இள மாவின் தளிர் அன்னாய்! அதன் தலைப்
            பணை அமை பாய் மான் தேர் அவன் செற்றார் நிறம் பாய்ந்த
            கணையினும், நோய் செய்தல் கடப்பு அன்றோ? - கனம் குழாய்!


            வகை அமை தண் தாரான் கோடு உயர் பொருப்பின் மேல்,
            தகை இணர் இள வேங்கை மலர் அன்ன சுணங்கினாய்!
            மத வலி மிகு கடாஅத்து அவன் யானை மருப்பினும்
            கதவவால் - தக்கதோ? காழ் கொண்ட இள முலை!




            என ஆங்கு,
            இனையன கூற, இறைஞ்சுபு நிலம் நோக்கி,
            நினையுபு, நெடிது ஒன்று நினைப்பாள் போல், மற்று ஆங்கே,
            துணை அமை தோழியர்க்கு அமர்த்த கண்ணள்,
            மனை ஆங்குப் பெயர்ந்தாள், என் அறிவு அகப்படுத்தே!




            58 வார் உறு வணர் ஐம்பால், வணங்கு இறை நெடு மென் தோள்,
            பேர் எழில் மலர் உண் கண், பிணை எழில் மான் நோக்கின்,
            கார் எதிர் தளிர் மேனிக், கவின் பெறு சுடர் நுதல்,
            கூர் எயிற்று முகை வெண் பல், கொடி புரையும் நுசுப்பினாய்,
            நேர் சிலம்பு அரி ஆர்ப்ப நிரை தொடிக் கை வீசினை,
            ஆர் உயிர் வௌவிக்கொண்டு அறிந்தீயாது இறப்பாய்! கேள்;


            உளனா, என் உயிரை உண்டு, உயவு நோய் கைம்மிக,
            இளமையான் உணராதாய்! நின் தவறு இல்லானும்,
            களைநர் இல் நோய் செய்யும் கவின் அறிந்து, அணிந்து, தம்
            வளமையான் போத்தந்த நுமர் தவறு இல் என்பாய்;


            நடை மெலிந்து, அயர்வு உறீஇ, நாளும் என் நலியும் நோய்
            மடமையான் உணராதாய்! நின் தவறு இல்லானும்,
            இடை நில்லாது எய்க்கும் நின் உரு அறிந்து, அணிந்து, தம்
            உடைமையால் போத்தந்த நுமர் தவறு இல் என்பாய்;


            அல்லல் கூர்ந்து அழிவுற, அணங்கு ஆகி அடரும் நோய்
            சொல்லினும் அறியாதாய்! நின் தவறு இல்லானும்,
            ஒல்லையே உயிர் வௌவும் உரு அறிந்து, அணிந்து, தம்
            செல்வத்தால் போத்தந்த நுமர் தவறு இல் என்பாய்;




            என ஆங்கு,
            ஒறுப்பின், யான் ஒறுப்பது நுமரை; யான், மற்று இந் நோய்
            பொறுக்கலாம் வரைத்து அன்றிப் பெரிது ஆயின், பொலம் குழாய்!
            மறுத்து இவ் ஊர் மன்றத்து மடல் ஏறி,
            நிறுக்குவென் போல்வல் யான், நீ படு பழியே!




            59 தளை நெகிழ், பிணி நிவந்த பாசு அடைத் தாமரை
            முளை நிமிர்ந்தவை போலும் முத்துக் கோல் அவிர் தொடி,
            அடுக்கம் நாறு அலர் காந்தள் நுண் ஏர் தண் ஏர் உருவின்
            துடுப்பு எனப் புரையும் நின் திரண்ட, நேர் அரி முன்கைச்
            சுடர் விரி வினை வாய்ந்த தூதையும் பாவையும்
            விளையாட, அரிப் பெய்த அழகு அமை புனை வினை
            ஆய் சிலம்பு எழுந்து ஆர்ப்ப, அம் சில இயலும் நின்
            பின்னு விட்டு இருளிய ஐம்பால் கண்டு, என் பால
            என்னை விட்டு இகத்தர, இறந்தீவாய்! கேள், இனி;


            'மருளி, யான் மருள் உற இவன் உற்றது எவன்?' என்னும்
            'அருள் இலை இவட்கு' என அயலார் நின் பழிக்கும்கா,
            வை எயிற்றவர் நாப்பண், வகை அணிப் பொலிந்து, நீ
            தையில் நீர் ஆடிய தவம் தலைப்படுவாயோ?


            உருள் இழாய்! 'ஒளி வாட, இவன் உள் நோய் யாது' என்னும்
            'அருள் இலை இவட்கு' என அயலார் நின் பழிக்கும்கால்,
            பொய்தல மகளையாய்ப், பிறர் மனைப் பாடி, நீ
            எய்திய பலர்க்கு ஈத்த பயம் பயக்கிற்பதோ?


            ஆய் தொடி! 'ஐது உயிர்த்து, இவன் உள் நோய் யாது?' என்னும்
            'நோய் இலை இவட்கு' என நொதுமலர் பழிக்கும்கால்,
            சிறு முத்தனைப் பேணிச் சிறு சோறு மடுத்து, நீ
            நறு நுதலவரொடு நக்கது நன்கு இயைவதோ?




            என ஆங்கு,
            அனையவை - உளையவும், யான் நினக்கு உரைத்ததை
            இனைய நீ செய்தது உதவாய் ஆயின், சே இழாய்!
            செய்ததன் பயம் பற்று விடாது;
            நயம் பற்று விடின் - இல்லை - நசைஇயோர் திறத்தே.




            60 சுணங்கு அணி வன முலைச், சுடர் கொண்ட நறு நுதல்,
            மணம் கமழ் நறும் கோதை மாரி வீழ் இரும் கூந்தல்,
            நுணங்கு எழில் ஒள் தித்தி, நுழை நொசி மட மருங்குல்,
            வணங்கு இறை வரி முன்கை, வரி ஆர்ந்த அல்குலாய்!


            'கண் ஆர்ந்த நலத்தாரைக், கதுமெனக், கண்டவர்க்கு,
            உள் நின்ற நோய் மிக, உயிர் எஞ்சு துயர் செய்தல்
            பெண் அன்று, புனை இழாய்!' எனக் கூறி தொழூஉம்; தொழுதே
            கண்ணும் நீர் ஆக நடுங்கினன்; இன் நகாய்!
            என் செய்தான் கொல்லோ! இ·து ஒத்தன் தன் கண்
            பொரு களிறு அன்ன தகை சாம்பி, உள் உள்
            உருகுவான் போலும், உடைந்து?


            தெருவின் கண் காரணம் இன்றிக் கலங்குவார்க் கண்டு, நீ
            வாரணவாசிப் பதம் பெயர்த்தல், ஏதில,
            நீ நின் மேல் கொள்வது, எவன்?


            அலர் முலை, ஆய் இழை நல்லாய்! கதுமெனப்
            பேர் அமர் உண் கண் நின் தோழி உறீஇய
            ஆர் அஞர் எவ்வம் உயிர் வாங்கும்;
            மற்று இந் நோய் தீரும் மருந்து அருளாய், ஒண் தொடீ!


            'நின் முகம் காணும் மருந்தினேன்' என்னுமால்;
            நின் முகம் தான் பெறின் அல்லது, கொன்னே
            மருந்து பிறிது யாதும் இல்லேல், திருந்து இழாய்!
            என் செய்வாம் கொல், இனி நாம்?


            பொன் செய்வாம்;
            ஆறு விலங்கித் தெருவின் கண் நின்று ஒருவன்
            கூறும் சொல் வாய் எனக் கொண்டு, அதன் பண்பு உணராம்,
            'தேறல் எளிது' என்பாம் நாம்;
            'ஒருவன் சாம் ஆறு எளிது' என்பாம் மற்று;
            சிறிது, ஆங்கே - மாணா ஊர் அம்பல் அலரின் அலர்க என,
            நாணும் நிறையும் நயப்பு இல் பிறப்பு இலி,
            பூண் ஆகம் நோக்கி, இமையான், நயந்து நம்
            கேண்மை விருப்புற்றவனை, எதிர் நின்று,
            நாண் அடப், பெயர்த்தல் நயவரவு இன்றே.




            61 எல்லா! இ·து ஒத்தன் என் பெறான்? கேட்டைக் காண்;
            செல்வம் கடைகொளச், சாஅய்ச், சான்றவர்
            அல்லல் களை தக்க கேளிர் உழைச் சென்று
            சொல்லுதல் உற்று, உரைகல்லாதவர் போலப்
            பல் ஊழ் பெயர்ந்து என்னை நோக்கும்; மற்று யான் நோக்கின்
            மெல்ல இறைஞ்சும் தலை;


            எல்லா! நீ, முன்னத்தான் ஒன்று குறித்தாய் போல் காட்டினை;
            நின்னின் விடாஅ நிழல் போல் திரிதருவாய்!
            என் நீ பெறாதது? ஈது என்?


            சொல்லின், மறாது ஈவாள் மன்னோ, இவள்?
            செறாஅது, ஈதல் இரந்தார்க்கு, ஒன்று ஆற்றாது வாழ்தலின்,
            சாதலும் கூடுமாம் மற்று;


            இவள் தந்தை, காதலின் யார்க்கும் கொடுக்கும் விழுப் பொருள்;
            யாது நீ வேண்டியது;


            பேதாய்! பொருள் வேண்டும் புன்கண்மை ஈண்டு இல்லை; யாழ
            மருளி மட நோக்கின் நின் தோழி என்னை
            அருளீயல் வேண்டுவல், யான்;


            'அன்னையோ!' மண்டு அமர் அட்ட களிறு அன்னான், தன்னை ஒரு
            பெண்டிர் அருளக் கிடந்தது எவன் கொலோ?


            ஒண் தொடீ! நாண் இலன் மன்ற; இவன்;


            ஆயின், ஏஎ!


            'பல்லார் நக்கு எள்ளப்படு மடல்மா ஏறி,
            மல்லல் ஊர் ஆங்கண் படுமே, நறு நுதல்
            நல்காள் கண்மாறிவிடின்' எனச் செல்வான் - நாம்
            எள்ளி நகினும் வரூஉம்; இடை இடைக்
            கள்வர் போல் நோக்கினும் நோக்கும்; குறித்தது
            கொள்ளாது போகாக் குணன் உடையன், எந்தை தன்
            உள்ளம் குறைபடா ஆறு.




            62 ஏஎ! இ·து ஒத்தன், நாண் இலன் - தன்னொடு
            மேவேம் என்பாரையும் மேவினன் கைப்பற்றும்;
            மேவினும், மேவாக்கடையும் அ·து எல்லாம்
            நீ அறிதி; யான் அ·து அறிகல்லேன்; பூ அமன்ற
            மெல் இணர் செல்லாக் கொடி அன்னாய்! நின்னை யான்
            புல் இனிது ஆகலின், புல்லினென்; - எல்லா!
            தமக்கு இனிது என்று, வலிதின் பிறர்க்கு இன்னா
            செய்வது நன்று ஆமோ மற்று?


            சுடர் தொடீ! போற்றாய் களை, நின் முதுக்குறைமை; போற்றக் கேள்
            வேட்டார்க்கு இனிது ஆயின் அல்லது, நீர்க்கு இனிது என்று
            உண்பவோ, நீர் உண்பவர்?


            செய்வது அறிகல்லேன்; யாது செய்வேன் கொலோ -
            ஐ வாய் அரவின் இடைப்பட்டு, நை வாரா?
            'மை இல் மதியின் விளங்கும் முகத்தாரை
            வௌவிக் கொளலும் அறன்' எனக் கண்டன்று;


            அறனும் அது கண்டற்று ஆயின், திறன் இன்றிக்
            கூறும் சொல் கேளான், நலிதரும்; பண்டு நாம்
            வேறு அல்லம் என்பது ஒன்று உண்டால்; அவனொடு
            மாறு உண்டோ, நெஞ்சே! நமக்கு?




            63 நோக்கும்கால், நோக்கித் தொழூஉம், பிறர் காண்பார்
            தூக்கு இலி; தூற்றும் பழி என கை கவித்துப்
            போக்கும்கால், போக்கு நினைந்திருக்கும்; மற்று நாம்
            காக்கும் இடம் அன்று, இனி;
            எல்லா! எவன் செய்வாம்?


            பூங் குழாய்! செல்லல் அவன் உழைக் கூஉய்க் கூஉய்
            விரும்பி யான் விட்டேனும் போல்வல்; என் தோள் மேல்
            கரும்பு எழுது தொய்யிற்குச் செல்வல்; 'ஈங்கு ஆக
            இருந்தாயோ?' என்று ஆங்கு இற;


            அவன் நின் திருந்து அடி மேல் வீழ்ந்து இரக்கும், நோய் தீர்க்கும்
            மருந்து நீ ஆகுதலான்;


            இன்னும், கடம் பூண்டு ஒரு கால் நீ வந்தை, 'உடம்பட்டாள்'
            என்னாமை என் மெய் தொடு;


            இ·தோ அடங்கக் கேள்;


            நின்னொடு சூழும்கால், நீயும் நிலம் கிளையா,
            என்னொடு நிற்றல் எளிது அன்றோ? மற்று அவன்
            தன்னொடு நின்று விடு.




            64 அணி முகம் மதி ஏய்ப்ப, அம் மதியை நனி ஏய்க்கும்
            மணி முகம்; மா மழை, நின் பின் ஒப்ப, பின்னின் கண்
            விரி நுண் நூல் சுற்றிய ஈர் இதழ் அலரி
            அரவுக் கண் அணி உறழ் ஆரல் மீன் தகை ஒப்ப,
            அரும் படர் கண்டாரைச் செய்து, ஆங்கு இயலும்
            விரிந்து ஒலி கூந்தலாய்! கண்டை! எமக்குப்
            பெரும் பொன் படுகுவை பண்டு;


            ஏஎ! எல்லா, மொழிவது கண்டை, இ·து ஒத்தன்; தொய்யில்
            எழுதி இறுத்த பெரு பொன் படுகம்?
            உழுவது உடையமோ, யாம்?;




            உழுதாய்;
            சுரும்பு இமிர் பூங் கோதை அம் நல்லாய்! யான் நின்
            திருந்து இழை மென் தோள் இழைத்த, மற்று இ·தோ,
            கரும்பு எல்லாம் நின் உழவு அன்றோ? ஒருங்கே
            துகள் அறு வாள் முகம் ஒப்ப மலர்ந்த
            குவளையும், நின் உழவு அன்றோ? இகலி
            முகை மாறு கொள்ளும் எயிற்றாய்! இவை அல்ல,
            என் உழுவாய் நீ, மற்று இனி?


            எல்லா! நல் தோள் இழைத்த கரும்புக்கு நீ கூறு;
            முற்று எழில் நீல மலர் என உற்ற,
            இரும்பு ஈர் வடி அன்ன, உண்கட்கும், எல்லாம்,
            பெரும் பொன் உண்டு என்பாய்! இனி;


            நல்லாய்! இகுளை! கேள்;
            ஈங்கே தலைப்படுவன், உண்டான் தலைப்பெயின்,
            வேந்து கொண்டன்ன பல;


            ஆங்கு ஆக! அத்திறம் அல்லாக்கால், வேங்கை வீ
            முற்று எழில் கொண்ட சுணங்கு அணி பூண் ஆகம்
            பொய்த்து ஒருகால் எம்மை முயங்கினை சென்றீமோ
            முத்து ஏர் முறுவலாய்! நீ படும் பொன் எல்லாம்
            உத்தி எறிந்துவிடற்கு.




            65 திருந்து இழாய்! கேளாய், நம் ஊர்க்கு எல்லாம் சாலும்
            பெரு நகை! அல்கல் நிகழ்ந்தது; ஒரு நிலையே
            மன்பதை எல்லாம் மடிந்த இரும் கங்குல்,
            அம் துகில் போர்வை அணிபெற தைஇ, நம்
            இன் சாயல் மார்பன் குறி நின்றேன் யான் ஆகத் -
            தீரத் தறைந்த தலையும், தன் கம்பலும்
            காரக் குறைந்து, கறைப்பட்டு வந்து, நம்
            சேரியின் போகா முட முதிர் பார்ப்பானைத்,
            தோழி! நீ போற்றுதி என்றி - அவன் ஆங்கே,
            பாராக், குறழாப், பணியாப், 'பொழுது அன்றி
            யார் இவண் நின்றீர்?' எனக் கூறிப், பையென
            வை காண் முது பகட்டின், பக்கத்தின் போகாது,
            'தையால்! தம்பலம் தின்றியோ?' என்று, தன்
            பக்கு அழித்துக், 'கொண்டீ' எனத் தரலும் - யாது ஒன்றும்
            வாய்வாளேன் நிற்பக் - கடிது அகன்று கைமாறிக்
            'கைப்படுக்கப்பட்டாய் சிறுமி! நீ மற்று, யான்
            ஏனை பிசாசு, அருள் என்னை நலிதரின்,
            இவ் ஊர்ப் பலி நீ பெறாஅமல் கொள்வேன்'
            எனப் பலவும் தாங்காது வாய் பாடி நிற்ப -
            முது பார்ப்பான் அஞ்சினன் ஆதல் அறிந்து, யான், எஞ்சாது
            ஒரு கை மணல் கொண்டு, மேல் தூவக் கண்டே
            கடிது அரற்றிப் பூசல் தொடங்கினன், ஆங்கே,
            ஒடுங்கா வயத்தின், கொடும் கேழ்க், கடுங்கண்
            இரும் புலி கொண்மார் நிறுத்த வலையுள் ஓர்
            ஏதில் குறு நரி பட்டற்றால்; காதலன்
            காட்சி அழுங்க, நம் ஊர்க்கு எலாஅம்
            ஆகுலம் ஆகி விளைந்ததை என்றும் தன்
            வாழ்க்கை அது ஆகக் கொண்ட முது பார்ப்பான்
            வீழ்க்கைப் பெரும் கரும் கூத்து.






            மூன்றாவது : மருதக்கலி
            ஆசிரியர்: மருதநிலங்கன்
            66 வீங்கு நீர் அவிழ் நீலம் பகர்பவர் வயல் கொண்ட
            ஞாங்கர் மலர் சூழ்தந்து, ஊர் புகுந்த வரி வண்டு,
            ஓங்கு உயர் எழில் யானைக் கனை கடாம் கமழ் நாற்றம்
            ஆங்கு அவை விருந்து ஆற்றப், பகல் அல்கிக், கங்குலான்,
            வீங்கு இறை வடுக் கொள, வீழுநர்ப் புணர்ந்தவர்
            தேம் கமழ் கதுப்பின் உள் அரும்பு அவிழ் நறு முல்லைப்
            பாய்ந்து ஊதிப் படர் தீர்ந்து, பண்டு தாம் மரீஇய
            பூம் பொய்கை மறந்து உள்ளாப் புனல் அணி நல் ஊர!


            அணை மென் தோள் யாம் வாட, அமர் துணை புணர்ந்து நீ,
            'மண மனையாய்!' என வந்த மல்லலின் மாண்பு அன்றோ -
            பொதுக் கொண்ட கவ்வையுள் பூ அணிப் பொலிந்த நின்
            வதுவை அம் கமழ் நாற்றம் வைகறைப் பெற்றதை;


            கனலும் நோய்த் தலையும், 'நீ கனம் குழை அவரொடு
            புனல் உளாய்' என வந்த பூசலின் பெரிது அன்றோ -
            தார் கொண்டாள் தலைக் கோதை தடுமாறிப் பூண்ட நின்
            ஈர் அணி சிதையாது, எம் இல் வந்து நின்றதை;


            தணந்ததன் தலையும், 'நீ தளர் இயல் அவரொடு
            துணங்கையாய்' என வந்த கவ்வையின் கடப்பு அன்றோ -
            ஒளி பூத்த நுதலாரோடு ஓர் அணிப் பொலிந்த நின்
            களி தட்ப வந்த இக் கவின் காண இயைந்ததை;




            என ஆங்கு,
            அளி பெற்றேம், எம்மை நீ அருளினை; விளியாது
            வேட்டோர் திறத்து விரும்பிய நின் பாகனும்
            'நீட்டித்தாய்' என்று, கடாஅம், கடும் திண் தேர்,
            பூட்டு விடாஅ நிறுத்து.




            67 கார் முற்றி, இணர் ஊழ்த்த கமழ் தோட்ட மலர் வேய்ந்து,
            சீர் முற்றிப், புலவர் வாய்ச் சிறப்பு எய்தி, இரு நிலம்
            தார் முற்றியது போலத், தகை பூத்த வையை தன்
            நீர் முற்றி, மதில் பொரூஉம் பகை அல்லால், நேராதார்
            போர் முற்று ஒன்று அறியாத புரிசை சூழ் புனல் ஊரன் -


            நலம் தகை, எழில் உண் கண் நல்லார் தம் கோதையால்
            அலைத்த, புண், வடுக் காட்டி, அன்பு இன்றி வரின் - எல்லா! -
            புலப்பேன் யான் என்பேன்மன்? அந்நிலையே, அவன் காணின்,
            கலப்பேன் என்னும், இக் கையறு நெஞ்சே;


            கோடு எழில் அகல் அல்குல் கொடி அன்னார் முலை மூழ்கப்
            பாடு அழி சாந்தினன், பண்பு இன்றி வரின் - எல்லா! -
            ஊடுவேன் என்பேன்மன்? அந்நிலையே அவன் காணின்
            கூடுவேன் என்னும், இக் கொள்கை இல் நெஞ்சே;


            இனிப் புணர்ந்த எழில் நல்லார் இலங்கு எயிறு உறாஅலின்,
            நனிச் சிவந்த வடுக் காட்டி, நாண் இன்றி வரின்- எல்லா! -
            துனிப்பேன் யான் என்பேன்மன்? அந்நிலையே, அவன் காணின்,
            தனித்தே தாழும், இத் தனி இல் நெஞ்சே;




            என ஆங்கு,
            பிறை புரை ஏர் நுதால்! தாம் எண்ணியவை எல்லாம்
            துறைபோதல் ஒல்லுமோ - தூ ஆகாது ஆங்கே
            அறைபோகு நெஞ்சு உடையார்க்கு?




            68 பொது மொழி பிறர்க்கு இன்றி முழுது ஆளும் செல்வர்க்கு
            மதி மொழி இடல் மாலை வினைவர் போல், வல்லவர்
            செது மொழி சீத்த செவி செறு ஆக,
            முது மொழி நீராப், புலன் நா உழவர்
            புது மொழி கூட்டுண்ணும், புரிசை சூழ், புனல் ஊர!


            'ஊரன்மன் உரன் அல்லன், நமக்கு' என்ன, உடன் வாளாது,
            ஓர் ஊர் தொக்கு இருந்த நின் பெண்டிருள் நேர் ஆகிக்,
            களையா நின் குறி வந்து, எம் கதவம் சேர்ந்து அசைத்த கை
            வளையின் வாய்விடல் மாலை மகளிரை நோவேமோ -
            'கேள் அலன், நமக்கு அவன், குறுகன்மின்' என, மற்று எம்
            தோளொடு பகைபட்டு நினை வாடு நெஞ்சத்தேம்?


            'ஊடியார் நலம் தேம்ப, ஒடியெறிந்து, அவர் வயின்
            மால் தீர்க்கும் அவன் மார்பு' என்று எழுந்த சொல் நோவேமோ -
            முகை வாய்த்த முலை பாயக் குழைந்த நின் தார் எள்ள,
            வகை வரிச் செப்பினுள் வைகிய கோதையேம்?


            சேரியால் சென்று, நீ சேர்ந்த இல் வினாயினன்,
            தேரொடு திரிதரும் பாகனைப் பழிப்பேமோ -
            ஒலி கொண்ட சும்மையான் மண மனை குறித்து, எம் இல்
            'பொலிக' எனப் புகுந்த நின் புலையனைக் கண்ட யாம்?




            என ஆங்கு;
            நனவினான் வேறு ஆகும் வேளா முயக்கம் -
            மனை வரின், பெற்று உவந்து, மற்று எம் தோள் வாட,
            'இனையர்' என உணர்ந்தார் என்று ஏக்கற்று, ஆங்குக்
            கனவினான் எய்திய செல்வத்து அனையதே -
            ஐய! எமக்கு நின் மார்பு.




            69 போது அவிழ் பனிப் பொய்கைப், புதுவது தளைவிட்ட
            தாது சூழ் தாமரைத் தனி மலர் புறம் சேர்பு -
            காதல் கொள் வதுவை நாள், கலிங்கத்துள் ஒடுங்கிய
            மாதர் கொள் மான் நோக்கின் மடந்தை தன் துணை ஆக,
            ஓது உடை அந்தணன் எரி வலம் செய்வான் போல்,
            ஆய் தூவி அன்னம் தன் அணி நடைப் பெடையொடு -
            மேதகத் திரிதரூஉம் மிகு புனல் நல் ஊர!


            தெள் அரிச் சிலம்பு ஆர்ப்பத், தெருவின் கண் தாக்கி, நின்
            உள்ளம் கொண்டு, ஒழித்தாளைக் குறை கூறிக் கொள நின்றாய்;
            துணிந்தது பிறிது ஆகத், 'துணிவு இலள் இவள்' எனப்,
            பணிந்தாய் போல் வந்து, ஈண்டுப், பயன் இல மொழிவாயோ?


            பட்டுழி அறியாது, பாகனைத் தேரொடும்
            விட்டு, அவள் வரல் நோக்கி, விருந்து ஏற்றுக்கொள நின்றாய்;
            நெஞ்சத்த பிற ஆக, 'நிறை இலள் இவள்' என,
            வஞ்சத்தான் வந்து ஈங்கு வலி அலைத்து ஈவாயோ?


            இணர் ததை தண் காவின், இயன்ற நின் குறி வந்தாள்
            புணர்வினில் புகன்று, ஆங்கே புனல் ஆடப் பண்ணியாய்;
            தருக்கிய பிற ஆகத், 'தன் இலள் இவள்' எனச்
            செருக்கினால் வந்து, ஈங்குச் சொல் உகுத்து ஈவாயோ?




            என ஆங்கு,
            தருக்கேம் பெரும! நின் நல்கல் விருப்புற்றுத்
            தாழ்ந்தாய் போல் வந்து, தகவு இல செய்யாது,
            சூழ்ந்தவை செய்து, மற்று எம்மையும் உள்ளுவாய் -
            வீழ்ந்தார் விருப்பு அற்றக் கால்.




            70 மணி நிற மலர்ப் பொய்கை, மகிழ்ந்து ஆடும் அன்னம் தன்
            அணி மிகு சேவலை அகல் அடை மறைத்தெனக்
            கதுமெனக், காணாது, கலங்கி, அம் மடப் பெடை
            மதி நிழல் நீர் உள் கண்டு, அது என உவந்து ஓடித்,
            துன்னத் தன் எதிர் வரூஉம் துணை கண்டு, மிக நாணிப்,
            பல் மலர் இடை புகூஉம் பழனம் சேர் ஊ! கேள்;


            நலம் நீப்பத் துறந்து, எம்மை நல்காய் நீ விடுதலின்,
            பல நாளும் படாத கண், பாயல் கொண்டு, இயைபவால்;
            துணை மலர்க் கோதையார் வைகலும் பாராட்ட,
            மண மனைத் ததும்பும் நின் மண முழ வந்து எடுப்புமே!


            அகல நீ துறத்தலின், அழுது ஓவா உண் கண், எம்
            புதல்வனை மெய் தீண்டப், பொருந்துதல் இயைபவால்;
            நினக்கு ஒத்த நல்லாரை நெடு நகர்த் தந்து, நின்
            தமர் பாடும் துணங்கையுள் அரவம் வந்து எடுப்புமே!


            வாராய் நீ துறத்தலின், வருந்திய எமக்கு, ஆங்கே
            நீர் இதழ் புலராக் கண் இமை கூம்ப இயைபவால்;
            நேர் இழை நல்லாரை நெடு நகர்த் தந்து, நின்
            தேர் பூண்ட நெடு நல் மான் தெள் மணி வந்து எடுப்புமே!




            என ஆங்கு,
            மெல்லியான் செவி முதல், மேல்வந்தான் காலை போல்,
            எல்லாம் துயிலோ எடுப்புக; நின் பெண்டிர்,
            இல்லின் எழீஇய யாழ் தழீஇ கல்லா வாய்ப்
            பாணன் புகுதராக் கால்!
         
71 விரி கதிர் மண்டிலம் வியல் விசும்பு ஊர்தரப்
            புரி தலை தளை அவிழ்ந்த பூ அங்கண் புணர்ந்து ஆடி,
            வரி வண்டு வாய் சூழும் வளம் கெழு பொய்கையுள் -
            துனி சிறந்து இழிதரும் கண்ணின் நீர் அறல் வார,
            இனிது அமர் காதலன் இறைஞ்சி தன் அடி சேர்பு,
            நனி விரைந்து அளித்தலின், நகுபவள் முகம் போலப் -
            பனி ஒரு திறம் வாரப், பாசடைத் தாமரைத்
            தனி மலர் தளை விடூஉம் தண் துறை நல் ஊர!


            'ஒரு நீ, பிறர் இல்லை, அவன் பெண்டிர்' என உரைத்துத்,
            தேரொடும் தேற்றிய பாகன் வந்தீயான் கொல் -
            ஓர் இல் தான் கொணர்ந்து உய்த்தார் புலவியுள் பொறித்த புண்
            பாரித்துப் புணர்ந்த நின் பரத்தைமை காணிய?


            'மடுத்து அவன் புகு வழி மறையேன்' என்று, யாழொடும்
            எடுத்துச் சூள் பல உற்ற பாணன் வந்தீயான் கொல் -
            அடுத்துத் தன் பொய் உண்டார்ப் புணர்ந்த நின் எருத்தின் கண்
            எடுத்துக் கொள்வது போலும் தொடி வடு காணிய?


            'தணந்தனை' எனக் கேட்டுத், தவறு ஓராது, எமக்கு நின்
            குணங்களைப் பாராட்டும் தோழன் வந்தீயான் கொல் -
            கணம் குழை நல்லவர் கதுப்பு அறல் அணைத் துஞ்சி,
            அணங்கு போல் கமழும் நின் அலர் மார்பு காணிய?




            என்று நின்,
            தீரா முயக்கம் பெறுநர்ப் புலப்பவர்
            யார்? - நீ வரு நாள் போல் அமைகுவம் யாம்; புக்கீமோ! -
            மாரிக்கு அவாவுற்றுப் பீள் வாடும் நெல்லிற்கு, ஆங்கு
            ஆராத் துவலை அளித்தது போலும், நீ
            ஓர் யாட்டு ஒரு கால் வரவு.




            72 'இணைபட நிவந்த நீல மென் சேக்கையுள்,
            துணை புணர் அன்னத்தின் தூவி மெல் அணை அசைஇச்,
            சேடு இயல் வள்ளத்துப் பெய்த பால் சில காட்டி,
            ஊடும் மெல் சிறு கிளி உணர்ப்பவள் முகம் போலப் ,
            புது நீர புதல் ஒற்றப், புணர் திரைப் பிதிர் மல்க,
            மதி நோக்கி அலர் வீத்த ஆம்பல் வால் மலர் நண்ணிக்,
            கடி கயத் தாமரைக் கமழ் முகை, கரை மாவின்
            வடி தீண்ட, வாய் விடூஉம் வயல் அணி நல் ஊர!


            கண்ணி, நீ கடி கொண்டார்க் கனைதொறும், யாம் அழப்,
            பண்ணினால் களிப்பிக்கும் பாணன் காட்டு என்றானோ -
            'பேணான்' என்று உடன்றவர் உகிர் செய்த வடுவினான்,
            மேல் நாள் நின் தோள் சேர்ந்தார் நகை சேர்ந்த இதழினை?


            நாடி நின் தூது ஆடித், துறைச் செல்லாள், ஊரவர்
            ஆடை கொண்டு, ஒலிக்கும், நின் புலைத்தி காட்டு என்றாளோ -
            கூடியார் புனல் ஆடப் புணை ஆய மார்பினில்,
            ஊடியார் எறிதர ஒளி விட்ட அரக்கினை?


            வெறிது நின் புகழ்களை வேண்டார் இல் எடுத்து ஏத்தும்
            அறிவு உடை அந்தணன் அவளைக் காட்டு என்றானோ -
            களி பட்டார் கமழ் கோதை கயம்பட்ட உருவின் மேல்
            குறி பெற்றார் குரல் கூந்தல் கோடு உளர்ந்த துகளினை?




            என ஆங்கு,
            செறிவுற்றேம்; எம்மை நீ செறிய, அறிவுற்று,
            அழிந்து உகு நெஞ்சத்தேம், அல்லல் உழப்பக்
            கழிந்தவை உள்ளாது, கண்ட இடத்தே,
            அழிந்து நின் பேணிக் கொளலின் இழிந்ததோ -
            இந் நோய் உழத்தல் எமக்கு?




            73 அகல் துறை அணிபெறப், புதலொடு தாழ்ந்த
            பகன்றைப் பூ உற நீண்ட பாசடைத் தாமரை,
            கண் பொர ஒளி விட்ட வெள்ளிய வள்ளத்தால்
            தண் கமழ் நறும் தேறல் உண்பவள் முகம் போல,
            வண் பிணி தளை விடூஉம் வயல் அணி நல் ஊர!


            'நோதக்காய்' என நின்னை நொந்தீவார் இல் வழித்,
            'தீது இலேன் யான்' எனத் தேற்றிய வருதிமன் -
            ஞெகிழ் தொடி இளையவர் இடை முலைத் தாது சோர்ந்து,
            இதழ் வனப்பு இழந்த நின் கண்ணி வந்து உரையாக்கால்?


            கனற்றி நீ செய்வது கடிந்தீவார் இல்வழி,
            'மனத்தில் தீது இலன்' என மயக்கிய வருதிமன் -
            அலமரல் உண் கண்ணார் ஆய் கோதை குழைத்த நின்
            மலர் மார்பின் மறுப்பட்ட சாந்தம் வந்து உரையாக்கால்?


            என்னை நீ செய்யினும், உரைத்தீவார் இல் வழி,
            முன் அடிப் பணிந்து, எம்மை உணர்த்திய வருதிமன் -
            நிரை தொடி நல்லவர் துணங்கையுள் தலைக் கொள்ளக்,
            கரை இடைக் கிழிந்த நின் காழகம் வந்து உரையாக்கால்?




            என ஆங்கு,
            மண்டு நீர் ஆரா மலி கடல் போலும் நின்
            தண்டாப் பரத்தை தலைக் கொள்ள, நாளும்
            புலத் தகைப் பெண்டிரைத் தேற்ற; மற்று யாம் எனின்,
            தோலாமோ நின் பொய் மருண்டு?




            74 பொய்கைப் பூ புதிது உண்ட வரி வண்டு கழி பூத்த
            நெய்தல் தாது அமர்ந்து ஆடிப், பாசடைச் சேப்பினுள்
            செய்து இயற்றியது போல வயல் பூத்த தாமரை,
            மை தபு, கிளர் கொட்டை மாண் பதி படர்தரூஉம்,
            கொய்குழை அகை காஞ்சித் துறை அணி நல் ஊர!


            'அன்பு இலன், அறன் இலன், எனப்படான்' என ஏத்தி,
            நின் புகழ் பல பாடும் பாணனும் ஏமுற்றான்;
            நஞ்சு உயிர் செகுத்தலும் அறிந்து உண்டாங்கு, அளி இன்மை
            கண்டுநின் மொழி தேறும் பெண்டிரும் ஏமுற்றார்.


            முன்பகல் தலைக்கூடி, நன்பகல் அவள் நீத்துப்,
            பின்பகல் பிறர்த் தேரும் நெஞ்சமும் ஏமுற்றாய்;




            என ஆங்கு;
            'கிண்கிணி மணித் தாரொடு ஒலித்து ஆர்ப்ப, ஒண் தொடிப்
            பேர் அமர்க் கண்ணார்க்கும் படு வலை இது' என,
            ஊரவர் உடன் நகத் திரிதரும்
            தேர் ஏமுற்றன்று, நின்னினும் பெரிதே!




            75 நீர் ஆர் செறுவில் நெய்தலொடு நீடிய
            நேர் இதழ் ஆம்பல் நிரை இதழ் கொண்மார்,
            சீர் ஆர் சே இழை ஒலிப்ப, ஓடும்
            ஓரை மகளிர் ஓதை வெரீஇ எழுந்து,
            ஆரல் ஆர்கை அம் சிறைத் தொழுதி
            உயர்ந்த பொங்கர் உயர் மரம் ஏறி,
            அமர்க்கண் மகளிர் அலப்பிய அந் நோய் ,
            தமர்க்கு உரைப்பன போல், பல் குரல் பயிற்றும்,
            உயர்ந்த போரின் ஒலி நல் ஊரன்
            புதுவோர் புணர்தல் வெய்யன் ஆயின்,
            வதுவை நாளால் வைகலும், அ·து யான்
            நோவேன், தோழி! நோவாய் நீ, என
            என் பார்த்து உறுவோய்! கேள், இனித் தெற்றென;


            'எல்லினை வருதி, எவன் குறித்தனை?' எனச்
            சொல்லாதிருப்பேன் ஆயின், ஒல்லென,
            விரி உளைக் கலி மான் தேரொடு வந்த
            விருந்து எதிர்கோடலின், மறப்பல், என்றும்;


            'வாடிய பூவொடு வாரல், எம்மனை' என
            ஊடி இருப்பேன் ஆயின், நீடாது,
            அச்சு ஆறு ஆக உணரிய வருபவன்
            பொய்ச் சூள் அஞ்சிப் புலவேன் ஆகுவல்;


            'பகல் ஆண்டு அல்கினை, பரத்த' என்று யான்
            இகலியிருப்பேன் ஆயின், தான் தன்
            முதல்வன் பெரும் பெயர் முறை உளிப் பெற்ற
            புதல்வன் புல்லிப் பொய் துயில் துஞ்சும்;




            ஆங்க ,
            விருந்து எதிர் கொள்ளவும், பொய்ச் சூள் அஞ்சவும்,
            அரும் பெறல் புதல்வனை முயங்கக் காணவும்,
            ஆங்கு அவிந்து ஒழியும், என் புலவி தாங்காது,
            அவ் அவ் இடத்தான் அவை அவை காணப் -
            பூங் கண் மகளிர் புனை நலம் சிதைக்கும்
            மாய மகிழ்நன் பரத்தைமை
            நோவென், தோழி! கடன் நமக்கு எனவே.




            76 புனை இழை நோக்கியும், புனல் ஆடப் புறம் சூழ்ந்தும்,
            அணி வரி தைஇயும், நம் இல் வந்து வணங்கியும்,
            நினையுபு வருந்தும் இந் நெடுந்தகை திறத்து, இவ் ஊர்
            'இனையள்' என்று எடுத்து ஓதற்கு அனையையோ, நீ? என
            வினவுதி ஆயின், விளங்கு இழாய்! கேள், இனி;


            'செவ் விரல் சிவப்பு ஊரச், சேண் சென்றாய்' என்று, அவன்
            பௌவ நீர்ச் சாய்க் கொழுதிப் பாவை தந்தனைத்தற்கே -
            'கௌவை நோய் உற்றவர், காணாது கடுத்த சொல்
            ஒவ்வா' என்று உணராய், நீ ஒரு நிலையே உரைத்ததை?


            ஒடுங்கி, யாம் புகல் ஒல்லேம் பெயர்தர, அவன் கண்டு,
            நெடும் கய மலர் வாங்கி, நெறித்துத் தந்தனைத்தற்கோ -
            விடுந்தவர் விரகு இன்றி எடுத்த சொல் பொய் ஆகக்
            கடிந்ததும் இலையாய், நீ கழறிய வந்ததை?


            'வரி தேற்றாய், நீ' என, வணங்கு இறை அவன் பற்றித்,
            தெரி வேய்த் தோள் கரும்பு எழுதித் தொய்யில் செய்தனைத்தற்கோ -
            புரிபு நம் ஆயத்தார் பொய் ஆக எடுத்த சொல்
            உரிது என உணராய், நீ உலமந்தாய் போன்றதை?




            என ஆங்கு,
            அரிது இனி, ஆய் இழாய்! அது தேற்றல், புரிபு ஒருங்கு,
            அன்று நம் வதுவையுள் நமர் செய்வது இன்று, ஈங்கே,
            தான் நயந்து இருந்தது இவ் ஊர் ஆயின், எவன் கொலோ -
            நாம் செயற்பாலது இனி?




            77 இணை இரண்டு இயைந்து ஒத்த முகை நாப்பண், பிறிது யாதும்
            துணை இன்றித் தளை விட்ட, தாமரை தனி மலர்,
            திரு முகம் இறைஞ்சினள், வீழ்பவற்கு, இனைபவள்
            அரி மதர் மழைக் கண் நீர் அலர் முலை மேல் தெறிப்ப போல்,
            தகை மலர்ப் பழனத்த புள் ஒற்ற, ஒசிந்து ஒல்கி,
            மிக நனி சேர்ந்த அம் முகை மிசை அம் மலர்
            அக இதழ்த் தண் பனி உறைத்தரும் ஊர! கேள்:


            தண் தளிர்த் தகை பூத்த தாது எழில் நலம் செலக்
            கொண்டு, நீ மாறிய கவின் பெறல் வேண்டேன்மன் -
            உண்டாதல் சாலா என் உயிர் சாதல் உணர்ந்து, 'நின்
            பெண்டு' எனப் பிறர் கூறும் பழி மாறப் பெறுகற்பின்?


            பொன் எனப் பசந்த, கண் போது எழில் நலம் செலத்,
            தொல் நலம் இழந்த கண் துயில் பெறல் வேண்டேன்மன் -
            நின் அணங்கு உற்றவர் நீ செய்யும் கொடுமைகள்
            என் உழை வந்து, நொந்து உரையாமை பெறுகற்பின்?;


            மாசு அற மண்ணுற்ற மணி ஏசும் இருங் கூந்தல்
            வீ சேர்ந்து வண்டு ஆர்க்கும் கவின் பெறல் வேண்டேன்மன் -
            நோய் சேர்ந்த திறம் பண்ணி, நின் பாணன், எம்மனை
            நீ சேர்ந்த இல் வினாய் வாராமை பெறுகற்பின்?




            ஆங்க,
            'கடைஇய நின் மார்பு தோயலம்' என்னும்,
            இடையும், நிறையும் எளிதோ - நின் காணின்
            கடவுபு, கை தங்கா, நெஞ்சு என்னும் தம்மோடு
            உடன் வாழ் பகை உடையார்க்கு?




            78 பல் மலர்ப் பழனத்த பாசடைத் தாமரை
            இன் மலர் இமிர்பு ஊதும் துணை புணர் இரும் தும்ப,
            உண் துறை உடைந்த பூப் புனல் சாய்ப்பப், புலந்து ஊடிப்
            பண்பு உடை நல் நாட்டுப் பகை தலை வந்தென,
            அது கைவிட்டு அகன்று ஒரீஇக், காக்கிற்பான் குடை நீழல்
            பதி படர்ந்து, இறைகொள்ளும் குடி போலப் - பிறிதும் ஒரு
            பொய்கை தேர்ந்து அலமரும் பொழுதினான், மொய் தப
            இறை பகை தணிப்ப அக் குடி பதிப் பெயர்ந்தாங்கு,
            நிறை புனல் நீங்க வந்து, அத்தும்பி அம் மலர்ப்
            பறை தவிர்பு அசைவிடூஉம் பாய் புனல் நல் ஊர!


            'நீக்கும்கால் நிறம் சாய்ந்து, புணரும்கால் புகழ் பூத்து
            நாம் கொண்ட குறிப்பு, இவள் நலம்' என்னும் தகையோ தான் -
            எரி இதழ் சோர்ந்து உக ஏதிலார்ப் புணர்ந்தமை
            கரி கூறும் கண்ணியை, ஈங்கு எம் இல் வருவதை?


            'சுடர் நோக்கி மலர்ந்து, ஆங்கே படின் கூம்பும் மலர் போல், என்
            தொடர் நீப்பின், தொகும், இவள் நலம்' என்னும் தகையோ தான் -
            அலர் நாணிக் கரந்த நோய் கைம்மிகப், பிறர் கூந்தல்
            மலர் நாறும் மார்பினை, ஈங்கு எம் இல் வருவதை?


            'பெயின் நந்தி, வறப்பின் சாம், புலத்திற்குப் பெயல் போல் யான்
            செலின் நந்திச், செறின் சாம்பும், இவள்' என்னும் தகையோ தான்-
            முடி உற்ற கோதை போல் யாம் வாட, ஏதிலார்
            தொடி உற்ற வடுக் காட்டி, ஈங்கு எம் இல் வருவதை?




            ஆங்க,
            ஐய! அமைந்தன்று; அனைத்து ஆகப் புக்கீமோ,
            வெய்யாரும் வீழ்வாரும் வேறு ஆகக், கையின்
            முகை மலர்ந்தன்ன முயக்கில் தகை இன்றே,
            தண் பனி வைகல் எமக்கு?




            79 புள் இமிழ் அகல் வயல் ஒலி செந்நெல் இடைப் பூத்த
            முள் அரைத் தாமரை முழு முதல் சாய்த்து, அதன்
            வள் இதழ் உற நீடி, வயங்கிய ஒரு கதிர்,
            அவை புகழ் அரங்கின் மேல் ஆடுவாள் அணி நுதல்
            வகை பெற செரீஇய வயந்தகம் போல், தோன்றும்
            தகைபெறு கழனி அம் தண் துறை ஊர! கேள்:


            அணியொடு வந்து ஈங்கு எம் புதல்வனைக் கொள்ளாதி;
            மணி புரை செவ் வாய் நின் மார்பு அகலம் நனைப்பதால்,
            'தோய்ந்தாரை அறிகுவேன், யான்' எனக், கமழும் நின்
            சாந்தினால் குறி கொண்டாள் சாய்குவள் அல்லளோ?


            புல்லல் எம் புதல்வனைப்; புகல் அகல் நின் மார்பில்
            பல் காழ் முத்து அணி ஆரம் பற்றினன் பரிவானால்,
            மாண் இழை மட நல்லார் முயக்கத்தை நின் மார்பில்
            பூணினால் குறி கொண்டாள் புலக்குவள் அல்லளோ?


            கண்டே எம் புதல்வனைக் கொள்ளாதி; நின் சென்னி
            வண்டு இமிர் வகை இணர் வாங்கினன் பரிவானால்,
            'நண்ணியார்க் காட்டுவது இது' எனக் கமழும் நின்
            கண்ணியால் குறி கொண்டாள் காய்குவள் அல்லளோ?




            என ஆங்கு,
            பூங் கண் புதல்வனைப் பொய் பல பாராட்டி,
            நீங்காய் இகவாய் நெடும் கடை நில்லாதி;
            ஆங்கே அவர் வயின் சென்றீ - அணி சிதைப்பான் -
            ஈங்கு எம் புதல்வனைத் தந்து.




            80 நயம் தலை மாறுவார் மாறுக; மாறாக்,
            கயம் தலை மின்னும் கதிர் விடு முக் காழ்ப்,
            பயந்த எம் கண் ஆர யாம் காண நல்கித் -
            திகழ் ஒளி முத்து அங்கு அரும்பு ஆகத் தைஇப்
            பவழம் புனைந்த பருதி சுமப்பக்
            கவழம் அறியா நின் கை புனை வேழம்
            புரி புனை பூங் கயிற்றின் பைபய வாங்கி,
            அரி புனை புட்டிலின் ஆங்கண் ஈர்த்து, ஈங்கே
            வருக! - எம் பாக மகன்!


            கிளர் மணி ஆர்ப்ப ஆர்ப்பச் சாஅய்ச் சாஅய்ச் செல்லும்
            தளர் நடை காண்டல் இனிது; மற்று இன்னாதே,
            'உளம்' என்னா நுந்தை மாட்டு எவ்வம் உழப்பார்
            வளை நெகிழ்பு யாம் காணும் கால்;


            ஐய! காமரு நோக்கினை, 'அத்தத்தா, என்னும் நின்
            தே மொழி கேட்டல் இனிது; மற்று இன்னாதே,
            உய்வு இன்றி நுந்தை நலன் உணச் சாஅய்ச் சாஅய்மார்
            எவ்வ நோய் யாம் காணும் கால்;


            ஐய! 'திங்கள் குழவி! வருக!' என, யான் நின்னை
            அம்புலி காட்டல் இனிது; மற்று இன்னாதே,
            நல்காது, நுந்தை புறம் மாறப்பட்டவர்
            அல்குல் வரி யாம் காணும் கால்;


            ஐய! எம் காதில் கனம் குழை வாங்கிப், பெயர்தொறும்,
            போது இல் வறும் கூந்தல், கொள்வதை, நின்னை யாம் -
            ஏதிலார் கண் சாய - நுந்தை வியல் மார்பில்
            தாது தேர் வண்டின் கிளை பாடத், தைஇய
            கோதை பரிபு ஆடக், காண்கும்.




            81 மை அற விளங்கிய மணி மருள் அவ் வாய் தன்
            மெய் பெறா மழலையின் விளங்கு பூண் நனைத்தரப்,
            பொலம் பிறையுள் தாழ்ந்த புனை வினை உருள் கலன்,
            நலம்பெறு கமழ் சென்னி, நகையொடு துயல்வர,
            உரு எஞ்சாது இடை காட்டும் உடை கழல் அம் துகில்,
            அரி பொலி கிண்கிணி ஆர்ப்பு ஓவா அடி தட்பப்,
            பாலோடு அலர்ந்த முலை மறந்து, முற்றத்துக்
            கால் வல் தேர் கையின் இயக்க, நடை பயிற்றா,
            ஆல் அமர் செல்வன் அணி சால் பெரு விறல்
            போல, வரும் என் உயிர்!


            பெரும! விருந்தொடு கைதூவா எம்மையும் உள்ளாய்;
            பெருந் தெருவில் கொண்டாடி ஞாயர் பயிற்றத்,
            திருந்துபு நீ கற்ற சொற்கள் யாம் கேட்ப,
            மருந்து ஓவா நெஞ்சிற்கு அமிழ்தம் அயின்றற்றாப்
            பெருந்தகாய்! கூறு சில.


            எல் இழாய்! சேய் நின்று, நாம் கொணர்ந்த பாணன் சிதைந்து, ஆங்கே
            வாய் ஓடி, 'ஏனாதிப்பாடியம்' என்றற்றா,
            'நோய் நாம் தணிக்கும் மருந்து' எனப் பாராட்ட,
            ஓவாது அடுத்து அடுத்து, 'அத்தத்தா!' என்பான் மாண
            வேய் மென் தோள் வேய்த் திறம் சேர்த்தலும், மற்று இவன்
            வாய் உள்ளின் போகான் அரோ!


            உள்ளி, உழையே ஒருங்கு படை விடக்
            கள்ளர் படர்தந்தது போலத், தாம் எம்மை
            எள்ளுமார் வந்தாரே, ஈங்கு!


            ஏதப்பாடு எண்ணிப், புரிசை வியல் உள்ளோர்
            கள்வரைக் காணாது, 'கண்டேம்' என்பார் போலச்
            சேய் நின்று, செய்யாத சொல்லிச் சினவல்; நின்
            ஆணை கடக்கிற்பார் யார்?


            அதிர்வு இல் படிறு எருக்கி, வந்து என் மகன் மேல்,
            முதிர் பூண் முலை பொருத ஏதிலாள் முச்சி
            உதிர் துகள் உக்க நின் ஆடை ஒலிப்ப,
            எதிர் வளி நின்றாய், நீ செல்;


            இனி! 'எல்லா! யாம், தீது இலேம்' என்று தெளிப்பவும், கைந் நீவி
            யாது ஒன்றும் எம் கண் மறுத்தரவு இல் ஆயின்,
            மேதக்க எந்தை பெயரனை யாம் கொள்வேம்,
            தாவா விருப்பொடு கன்று யாத்த உழிச் செல்லும்
            ஆ போல் படர் தக நாம்!




            82 ஞாலம் வறம் தீரப் பெய்யக், குணக்கு ஏர்பு
            காலத்தில் தோன்றிய கொண்மூ போல், எம் முலை
            பாலொடு வீங்கத் தவ நெடிது ஆயினை,
            புத்தேளிர் கோட்டம் வலம் செய்து இவனொடு
            புக்க வழி எல்லாம் கூறு;


            கூறுவேன்; மேயாயே போல வினவி, வழிமுறைக்
            காயாமை வேண்டுவல் யான்;


            காயேம்;
            மடக் குறு மாக்களோடு ஓரை அயரும்
            அடக்கம் இல் போழ்தின் கண், தந்தை காமுற்ற
            தொடக்கத்துத் தாய் உழை புக்காற்கு, அவளும்
            மருப்புப் பூண் கையுறை ஆக அணிந்து -
            'பெருமான்! நகை முகம் காட்டு' என்பாள், கண்ணீர்
            சொரி முத்தம் காழ் சோர்வ போன்றன; மற்றும்,
            வழிமுறைத் தாய் உழைப் புக்காற்கு, அவளும்
            மயங்கு நோய் தாங்கி, மகன் எதிர் வந்து,
            முயங்கினள் முத்தினள் நோக்கி, நினைந்தே,
            'நினக்கு யாம் யாரேம் ஆகுதும்?' என்று,
            வனப்பு உறக் கொள்வன நாடி அணிந்தனள்,
            ஆங்கே, 'அரி மதர் உண் கண் பசப்ப நோய் செய்யும்
            பெருமான் பரத்தைமை ஒவ்வாத' என்றாள்;
            அவட்கு இனிது ஆகி விடுத்தனன் போகித்
            தலைக் கொண்டு நம்மொடு காயும் மற்று ஈது ஓர்
            புலத் தகை புத்தேள் இல் புக்கான்- அலைக்கு ஒரு
            கோல் தா; நினக்கு அவள் யார் ஆகும்? - எல்லா!
            வருந்தி யாம் நோய் கூர, நுந்தையை என்றும்
            பருந்து எறிந்தற்று ஆகக் கொள்ளும்; கொண்டாங்கே
            தொடியும் உகிரும் படை ஆக நுந்தை
            கடி உடை மார்பின் சிறு கண்ணும் உட்காள்,
            வடுவும் குறித்தாங்கே செய்யும்; விடு, இனி;
            அன்ன பிறவும், பெருமான் அவள் வயின்
            துன்னுதல் ஓம்பித், திறவது இல் முன்னி, நீ
            ஐயம் இல்லாதவர் இல் ஒழிய, எம் போலக்
            கையாறு உடையவர் இல் அல்லால் செல்லல்;
            அமைந்தது; இனி நின் தொழில்.




            83 பெரு திரு நிலைஇய வீங்கு சோற்று அகல் மனைப்,
            பொருந்து நோன் கதவு ஒற்றிப் புலம்பி, யாம் உலமர
            இளையவர் தழூஉ ஆடும் எக்கர் வாய் வியன் தெருவின்
            விளையாட்டிக் கொண்டு வரற்கு எனச் சென்றாய்,
            உளைவு இலை; ஊட்டலென் தீம் பால் பெருகும் அளவு எல்லாம்
            நீட்டித்த காரணம் என்?




            கேட்டீ -
            பெரு மடல் பெண்ணைப் பிணர்த் தோட்டுப் பைங் குரும்பைக்
            குட வாய்க் கொடிப் பின்னல் வாங்கித், தளரும்
            பெரு மணித் திண் தேர்க் குறுமக்கள் நாப்பண்,
            அகல் நகர் மீள்தருவான் ஆகப், புரி ஞெகிழ்பு
            நீல நிரைப் போது உறு காற்கு உலைவன போல்,
            சாலகத்து ஒல்கிய கண்ணர், 'உயர் சீர்த்தி
            ஆல் அமர் செல்வன் அணி சால் மகன் விழாக்
            கால்கோள்' என்று ஊக்கிக், கதுமென நோக்கித்,
            திருந்து அடி நூபுரம் ஆர்ப்ப இயலி, விருப்பினால்
            'கண்ணும், நுதலும், கவுளும், கவவியார்க்கு,
            ஒண்மை எதிரிய அம் கையும், தண் எனச்
            செய்வன சிறப்பின் சிறப்புச் செய்து, இவ் இரா
            எம்மொடு சேர்ந்து சென்றீவாயால்; செம்மால்!
            நலம் புதிது உண்டு உள்ளா நாண் இலி செய்த
            புலம்பு எலாம் தீர்க்குவேம்மன், என்று இரங்குபு,
            வேற்று ஆனாத் தாயர் எதிர்கொள்ள, மாற்றாத
            கள்வனால் தங்கியது, அல்லால், கதியாதி,
            ஒள் இழாய்! யான் தீது இலேன்;


            எள்ளலான், அம் மென் பணை தோள் நுமர் வேய்ந்த கண்ணியோடு
            எம் இல் வருதியோ? எல்லா! நீ; தன் மெய்க் கண்
            அம் தீம் சொல் நல்லார் அணிந்த கலம் காட்டி,
            முந்தை இருந்து மகன் செய்த நோய்த் தலை,
            'வெந்த புண் வேல் எறிந்தற்றால்' வடுவொடு
            தந்தையும் வந்து நிலை.




            84 உறு வளி தூக்கும் உயர் சினை மாவின்
            நறு வடி ஆர் இற்றவை போல் அழியக்,
            கரந்து யான் அரக்கவும், கை நில்லா வீங்கிச்,
            சுரந்த என் மெல் முலைப் பால் பழுது ஆக - நீ
            நல் வாயில் போத்தந்த பொழுதினான், 'எல்லா!
            கடவுள் கடி நகர் தோறும் இவனை
            வலம் கொளீஇ வா' எனச், சென்றாய், விலங்கினை
            ஈரம் இலாத இவன் தந்தை பெண்டிருள்
            யார் இல் தவிர்ந்தனை? கூறு;


            நீருள் அடை மறை ஆய் இதழ்ப் போது போல் கொண்ட
            குடை நிழல் தோன்றும் நின் செம்மலைக் காணூஉ
            'இவன் மன்ற, யான் நோவ உள்ளம் கொண்டு, உள்ளா
            மகன் அல்லான் பெற்ற மகன்' என்று அகல் நகர்
            வாயில் வரை இறந்து போத்தந்து, தாயர்
            தெருவில் தவிர்ப்பத் தவிர்ந்தனன்; மற்று, அவர்
            தம் தம் கலங்களுள், 'கையுறை' என்று இவற்கு,
            ஒத்தவை ஆராய்ந்து, அணிந்தார்; 'பிறன் பெண்டிர்
            ஈத்தவை கொள்வான் ஆம், இ·து ஒத்தன்; சீத்தை!
            செறு தக்கான் மன்ற பெரிது';


            சிறு பட்டி! ஏதிலார் கை, எம்மை எள்ளுபு நீ தொட்ட
            மோதிரம் யாவோ? யாம் காண்கு;
            அவற்றுள், நறா இதழ் கண்டன்ன செவ் விரற்கு ஏற்பச்
            சுறா ஏறு எழுதிய மோதிரம் தொட்டாள்;
            குறி அறிந்தேன்; 'காமன் கொடி எழுதி, என்றும்
            செறியாப் பரத்தை இவன் தந்தை மார்பில்
            பொறி ஒற்றிக் கொண்டு ஆள்வல்' என்பது தன்னை
            அறீஇய செய்த வினை;


            அன்னையோ? இ·து ஒன்று;
            முந்தைய கண்டும் எழுகல்லாத என் முன்னர்
            வெந்த புண் வேல் எறிந்தற்றா, இ·து ஒன்று;
            தந்தை இறைத் தொடி மற்று இவன் தன் கைக் கண்
            தந்தார் யார், எல்லாஅ! இது?


            இ·து ஒன்று, என் ஒத்துக் காண்க, பிறரும் இவற்கு என்னும்
            தன் நலம் பாடுவி, தந்தாளா? நின்னை,
            இது தொடுக என்றவர் யார்?


            அஞ்சாதி; நீயும் தவறு இலை; நின் கை இது தந்த
            பூ எழில் உண் கண் அவளும் தவறு இலள்!
            வேனில் புனல் அன்ன நுந்தையை நோவார் யார்?
            மேல் நின்றும் எள்ளி, இது இவன் கைத் தந்தாள் -
            தான் யாரோ? என்று வினவிய, நோய்ப்பாலேன்
            யானே தவறு உடையேன்!




            85 காலவை, சுடு பொன் வளைஇய ஈர் அமை சுற்றொடு
            பொடி அழல் புறம் தந்த செய்வுறு கிண்கிணி;
            உடுத்தவை கைவினைப் பொலிந்த காசு அமை பொலம் காழ் மேல்
            மை இல் செந் துகிர்க் கோவை அவற்றின் மேல்
            தைஇய பூந் துகில் ஐது கழல் ஒரு திரை
            கையதை, அலவன் கண் பெற அடங்கச் சுற்றிய
            பல உறு கண்ணுள் சில கோல் அவிர் தொடி;


            பூண்டவை, எறியா வாளும் எற்றா மழுவும்
            செறியக் கட்டி ஈர் இடைத் தாழ்ந்த
            பெய் புல மூதாய்ப் புகர் நிறத் துகிரின்
            மை அற விளங்கிய ஆன் ஏற்று அவிர் பூண்;


            சூடின, இரும் கடல் முத்தமும் பல் மணி பிறவும் ஆங்கு
            ஒருங்கு உடன் கோத்த உருள் அமை மூக் காழ் மேல்
            சுரும்பு ஆர் கண்ணிக்குச் சூழ் நூல் ஆக
            அரும்பு அவிழ் நீலத்து ஆய் இதழ் நாணச்
            சுரும்பு ஆற்றுப்படுத்த மணி மருள் மாலை;


            ஆங்க, அவ்வும் பிறவும் அணிக்கு அணி ஆக நின்
            செல்வு உறு திண் தேர் கொடும் சினை கைப் பற்றிப்
            பைபயத் தூங்கும் நின் மெல் விரல் சீறடி
            நோதலும் உண்டு ஈங்கு என் கை வந்தீ
            செம்மால் நின் பால் உண்ணிய;


            பொய் போர்த்துப், பாண் தலை இட்ட பல வல் புலையனைத்
            தூண்டிலா விட்டுத் துடக்கித் தான் வேண்டியார்
            நெஞ்சம் பிணித்தல் தொழிலாத் திரிதரும்
            நுந்தை பால் உண்டி சில;


            நுந்தை வாய், மாயச் சூள் தேறி மயங்கு நோய் கைமிகப்
            பூ எழில் உண் கண் பனி பரப்பக் கண் படா
            ஞாயர் பால் உண்டி சில;


            அன்னையோ, யாம் எம் மகனைப் பாராட்ட கதுமெனத்
            தாம் வந்தார் தம் பால் அவரொடு தம்மை
            வருக என்றார் யார் கொல்லோ ஈங்கு;


            என் பாலல், பாராட்டு உவந்தோய் குடி உண்டீத்தை என்
            பாராட்டைப் பாலோ சில;


            செரு குறித்தாரை உவகைக் கூத்தாட்டும்
            வரிசைப் பெரு பாட்டொடு எல்லாம் பருகீத்தை
            தண்டுவென் ஞாயர் மாட்டைப் பால்.




            86 மை படு சென்னி மழ களிற்று ஓடை போல்,
            கை புனை முக் காழ் கயம் தலைத் தாழப்,
            பொலம் செய் மழுவொடு வாள் அணி கொண்ட
            நலம் கிளர் ஒள் பூண் நனைத்தரும் அவ் வாய்
            கலந்து கண் நோக்கு ஆரக், காண்பு இன் துகிர் மேல் 86-5
            பொலம் புனை செம் பாகம் போர் கொண்டு இமைப்பக்,
            கடி அரணம் பாயா நின் கை புனை வேழம்,
            தொடியோர் மணலின் உழக்கி, அடி ஆர்ந்த
            தேரை வாய்க் கிண்கிணி ஆர்ப்ப, இயலும் என்
            போர் யானை, வந்தீக, ஈங்கு;


            செம்மால்! வனப்பு எலாம் நுந்தையை ஒப்பினும், நுந்தை
            நிலைப் பாலுள் ஒத்த குறி என் வாய்க் கேட்டு ஒத்தி;


            கன்றிய தெவ்வர்க் கடந்து களம் கொள்ளும்
            வென்றி மாட்டு ஒத்தி; பெரும! - மற்று ஒவ்வாதி,
            'ஒன்றினேம் யாம்' என்று உணர்ந்தாரை, நுந்தை போல்,
            மென் தோள் நெகிழ விடல்;


            பால் கொளல் இன்றிப், பகல் போல் முறைக்கு ஒல்கா
            கோல் செம்மை ஒத்தி, பெரும! - மற்று ஒவ்வாதி
            கால் பொரு பூவின் கவின் வாட, நுந்தை போல்,
            சால்பு ஆய்ந்தார் சாய விடல்;


            வீதல் அறியா விழுப் பொருள் நச்சியார்க்கு
            ஈதல் மாட்டு ஒத்தி, பெரும! மற்று ஒவ்வாதி,
            மாதர் மெல் நோக்கின் மகளிரை, நுந்தை போல். 86-23
            நோய் கூர நோக்காய் விடல்;




            ஆங்க,
            திறன் அல்ல யாம் கழற, யாரை நகும், இம்
            மகன் அல்லான் பெற்ற மகன்;


            மறை நின்று, தாம் மன்ற வந்தீத்தனர்;
            'ஆய் இழாய்! தாவாத எனக்குத் தவறு உண்டோ காவாது ஈங்கு
            ஈத்தை, இவனை யாம் கோடற்குச், சீத்தை, யாம்
            கன்றி அதனைக் கடியவும், கை நீவிக்,
            குன்ற இறுவரைக் கோண்மா இவர்ந்தாங்குத்,
            தந்தை வியல் மார்பில் பாய்ந்தான் - அறன் இல்லா
            அன்பு இலி பெற்ற மகன்.




            87 ஒரூஉ நீ; எம் கூந்தல் கொள்ளல் - யாம் நின்னை
            வெரூஉதும், காணும் கடை;


            தெரி இழாய்! செய் தவறு இல் வழி, யாங்குச் சினவுவாய்,
            மெய் பிரிந்தன்னவர் மாட்டு?


            ஏடா! நினக்குத் தவறு உண்டோ? நீ வீடு பெற்றாய்;
            இமைப்பின் இதழ் மறைபு ஆங்கே கெடுதி;
            நிலைப் பால் அறியினும், நின் நொந்து நின்னைப்
            புலப்பார் உடையர் தவறு;


            அணைத் தோளாய்! தீயாரைப் போலத் திறன் இன்று உடற்றுதி;
            காயும் தவறு இலேன் யான்;


            மான் நோக்கி! நீ அழ நீத்தவன் ஆனாது
            நாண் இலன் ஆயின், நலிதந்து அவன் வயின்
            ஊடுதல் என்னோ, இனி?


            'இனி யாதும் மீக்கூற்றம் யாம் இலம்' என்னும்
            தகையது காண்டைப்பாய், நெஞ்சே! பனி ஆனாப்
            பாடு இல் கண் பாயல் கொள!




            88 ஒரூஉக்! கொடி இயல் நல்லார் குரல் நாற்றத்து உற்ற
            முடி உதிர் பூந் தாது மொய்ம்பின ஆகத்,
            தொடிய, எமக்கு நீ யாரை? பெரியார்க்கு
            அடியரோ, ஆற்றாதவர்?


            கடியர் தமக்கு, யார் சொல்லத் தக்கார் மாற்று?


            வினை கெட்டு, வாய் அல்லா வெண்மை உரையாது, கூறு நின்
            மாயம், மருள்வார் அகத்து;


            ஆய் இழாய்! நின் கண் பெறின் அல்லால், இன் உயிர் வாழ்கல்லா
            என் கண் எவனோ, தவறு?


            இ·து ஒத்தன்! புள்ளிக் களவன் புனல் சேர் பொதுக்கம் போல்
            வள் உகிர் போழ்ந்தனவும், வாள் எயிறு உற்றனவும்,
            ஒள் இதழ் சோர்ந்த நின் கண்ணியும், நல்லார்
            சிரறுபு சீறச் சிவந்த நின் மார்பும்,
            தவறு ஆதல் சாலாவோ? கூறு;


            அது தக்கது; வேற்றுமை என் கண்ணோ ஓராதி; தீது இன்மை
            தேற்றக் கண்டீயாய்; தெளிக்கு;


            இனி தேற்றேம் யாம்;
            தேர் மயங்கி வந்த தெரி கோதை அம் நல்லார்
            தார் மயங்கி வந்த தவறு அஞ்சிப், போர் மயங்கி,
            நீ உறும் பொய்ச் சூள் அணங்கு ஆகின், மற்று இனி
            யார் மேல் விளியுமோ? கூறு.




            89 யார் இவன்? எம் கூந்தல் கொள்வான்? இதுவும் ஓர்
            ஊராண்மைக்கு ஒத்த படிறு உடைத்து; எம் மனை
            வாரல் நீ; வந்தாங்கே மாறு;


            என் இவை; ஓர் உயிர்ப் புள்ளின் இரு தலையுள் ஒன்று
            போர் எதிர்ந்தற்றாப் புலவல்; நீ கூறின், என்
            ஆர் உயிர் நிற்கும் ஆறு யாது?


            ஏஎ! தெளிந்தேம் யாம்; காயாதி - எல்லாம் வல் - எல்லா!
            பெரும் காட்டுக் கொற்றிக்குப் பேய் நொடித்தாங்கு,
            வருந்தல் நின் வஞ்சம் உரைத்து;


            மருந்து இன்று - மன்னவன் சீறின், தவறு உண்டோ? நீ நயந்த
            இன் நகை! தீதோ இலேன்;


            மாண மறந்து உள்ளா நாண் இலிக்கு இப் போர்
            புறம் சாய்ந்து காண்டைப்பாய் - நெஞ்சே! உறழ்ந்து இவனைப்
            பொய்ப்ப விடேஎம் என நெருங்கின், தப்பினேன்
            என்று அடி சேர்தலும் உண்டு.




            90 கண்டேன், நின் மாயம் களவு ஆதல்; பொய்ந் நகா,
            மண்டாத சொல்லித் தொடாஅல்; தொடீஇய நின்
            பெண்டிர் உளர் மன்னோ, ஈங்கு?


            ஒண் தொடி! நீ கண்டது எவனோ தவறு?


            கண்டது நோயும் வடுவும் கரந்து, மகிழ் செருக்கிப்,
            பாடு பெயல் நின்ற பானாள் இரவில் -
            தொடி பொலி தோளும், முலையும், கதுப்பும்,
            வடிவு ஆர் குழையும், இழையும், பொறையா
            ஒடிவது போலும் நுசுப்போடு, அடி தளரா
            ஆராக் கவவின் ஒருத்தி வந்து - அல்கல் தன்
            சீர் ஆர் ஞெகிழம் சிலம்பச், சிவந்து, நின்
            போர் ஆர் கதவம் மிதித்தது அமையுமோ?
            ஆய் இழை ஆர்க்கும் ஒலி கேளா, அவ் எதிர்
            தாழாது எழுந்து நீ சென்றது அமையுமோ?
            மாறாள் சினைஇ, அவள் ஆங்கே, நின் மார்பில்
            நாறு இணப் பைந் தார் பரிந்தது அமையுமோ?
            'தேறு நீ; தீயேன் அலேன்' என்று மற்று அவள்
            சீறு அடி தோயா இறுத்தது அமையுமோ?
            கூறு இனிக், காயேமா யாம்;


            தேறின், பிறவும் தவறு இலேன் யான்;
            அல்கல் கனவு கொல் நீ கண்டது?


            கனை பெயல் தண் துளி வீசும் பொழுதில் குறி வந்தாள்
            கண்ட கனவு எனக், காணாது, மாறு உற்றுப் -
            பண்டைய அல்ல, நின் பொய்ச் சூள், நினக்கு; எல்லா! -
            நின்றாய், நின் புக்கில் பல;


            மென் தோளாய்! நல்கு, நின் நல் எழில் உண்கு;


            ஏடா! குறை உற்று நீ எம் உரையல் - நின் தீமை
            பொறை ஆற்றேம் என்றல் பெறுதுமோ, யாழ
            நிறை ஆற்றா நெஞ்சு உடையேம்?




            91 அரி நீர் அவிழ் நீலம், அல்லி, அனிச்சம்,
            புரி நெகிழ் முல்லை, நறவோடு அமைந்த
            தெரி மலர்க் கண்ணியும் தாரும் நயந்தார்
            பொரு முரண் சீறச் சிதைந்து, நெருநையின்
            இன்று நன்று, என்னை அணி;


            அணை மென் தோளாய்! செய்யாத சொல்லிச் சினவுவது ஈங்கு எவன்,
            ஐயத்தால்? என்னை கதியாதி; தீது இன்மை
            தெய்வத்தான் - கண்டீ தெளிக்கு;


            மற்று அது, அறிவல், யான் நின் சூள்; அனைத்து ஆக நல்லார்
            செறி தொடி உற்ற வடுவும், குறி பொய்த்தார்
            கூர் உகிர் சாடிய மார்பும், குழைந்த நின்
            தாரும், ததர் பட்ட சாந்தமும், சேரி
            அரி மதர் உண் கண்ணார், ஆராக் கவவின்
            பரிசு அழிந்து யாழ நின் மேனி கண்டு, யானும்
            செரு ஒழிந்தேன்; சென்றீ, இனி;


            தெரி இழாய்! தேற்றாய் சிவந்தனை - காண்பாய், நீ - தீது இன்மை
            ஆற்றின் நிறுப்பல் பணிந்து;


            அன்னதேல், ஆற்றல் காண்;
            வேறுபட்டாங்கே கலுழ்தி; அகப்படின்,
            மாறுபட்டாங்கே மயங்குதி; யாது ஒன்றும்
            கூறி உணர்த்தலும் வேண்டாது, மற்று நீ
            மாணா செயினும், மறுத்து, ஆங்கே, நின் வயின்
            காணின் நெகிழும் என் நெஞ்சு ஆயின், என் உற்றாய்
            பேணாய் நீ பெட்பச் செயல்?




            92 புன வளர் பூங் கொடி அன்னாய்! கழியக்
            கனவு எனப்பட்டது ஓர் காரிகை நீர்த்தே!
            முயங்கிய நல்லார் முலை இடை மூழ்கி,
            மயங்கி, மற்று ஆண்டு ஆண்டுச் சேறலும் செல்லாது,
            உயங்கி இருந்தார்க்கு உயர்ந்த பொருளும்,
            அரிதின் அறம் செய்யா, ஆன்றோர் உலகும்,
            உரிதின் ஒருதலை எய்தலும் - வீழ்வார்ப்
            பிரிதலும், ஆங்கே புணர்தலும், தம்மில்
            தருதல் தகையாதால் மற்று;


            நனவினால் போலும், நறு நுதால்! அல்கல்
            கனவினால் சென்றேன் - கலி கெழு கூடல்
            வரை உறழ் நீள் மதில் வாய் சூழ்ந்த வையைக்
            கரை அணி காவின் அகத்து;


            உரை, இனி - தண்டாத் தீம் சாயல் நெடுந்தகாய்! அவ் வழிக்
            கண்டது எவன் மற்று நீ?


            கண்டது - உடன் அமர் ஆயமொடு, அவ் விசும்பு ஆயும்
            மட நடை மா இனம், அந்தி அமையத்து,
            இடன் விட்டு இயங்கா இமையத்து ஒரு பால்,
            இறைகொண்டு இருந்தன்ன - நல்லாரைக் கண்டேன்;


            துறை கொண்டு உயர் மணல் மேல் ஒன்றி நிறைவதை
            ஓர்த்தது இசைக்கும் பறை போல், நின் நெஞ்சத்து
            வேட்டதே கண்டாய் கனா;


            கேட்டை, விரையல் நீ; மற்று வெகுள்வாய்! - உரை - ஆண்டு
            இது ஆகும், இன் நகை நல்லாய்! பொது ஆகத்,
            தாம் கொடி அன்ன தகையார் எழுந்தது ஓர்
            பூங் கொடி வாங்கி, இணர் கொய்ய, ஆங்கே
            சினை அலர் வேம்பின் பொருப்பன் பொருத
            முனை அரண் போல உடைந்தன்று, அக் காவில்
            துனை வரி வண்டின் இனம்;


            மற்று ஆங்கே, நேர் இணர் மூசிய வண்டு எல்லாம் அவ் வழிக்
            காரிகை நல்லார் நலம் கவர்ந்து உண்ப போல் ஓராங்கு மூச,


            அவருள்,
            ஒருத்தி, செயல் அமை கோதை நகை,
            ஒருத்தி, இயல் ஆர் செருவில் தொடியொடு தட்ப,
            ஒருத்தி, தெரி முத்தம் சேர்ந்த திலகம்,
            ஒருத்தி, அரி மாண் அவிர் குழை ஆய் காது வாங்க,
            ஒருத்தி, வரி ஆர் அகல் அல்குல் காழகம்,
            ஒருத்தி, அரி ஆர் ஞெகிழத்து அணி சுறாத் தட்ப,
            ஒருத்தி, புலவியால் புல்லாது இருந்தாள், அலவுற்று
            வண்டு இனம் ஆர்ப்ப, இடை விட்டுக் காதலன்
            தண் தார் அகலம் புகும்;


            ஒருத்தி, அடி தாழ் கலிங்கம் தழீஇ, ஒரு கை
            முடி தாழ் இரும் கூந்தல் பற்றிப், பூ வேய்ந்த
            கடி கயம் பாயும், அலந்து;


            ஒருத்தி, கணம் கொண்டு அவை மூசக், கை ஆற்றாள், பூண்ட
            மணம் கமழ் கோதை பரிபு கொண்டு, ஓச்சி
            வணங்கு காழ் வங்கம் புகும்;


            ஒருத்தி, இறந்த களியான் இதழ் மறைந்த கண்ணள்,
            பறந்தவை மூசக் கடிவாள், கடியும்
            இடம் தேற்றாள் சோர்ந்தனள், கை;


            ஆங்க, கடி காவில் கால் ஒற்ற, ஒல்கி ஒசியாக்
            கொடி கொடி தம்மில் பிணங்கியவை போல்,
            தெரி இழை ஆர்ப்ப மயங்கி இரிவுற்றார் வண்டிற்கு
            வண்டலவர்; கண்டேன், யான்;


            நின்னை நின் பெண்டிர் புலந்தனவும், நீ அவர்
            முன் அடி ஒல்கி உணர்த்தினவும், பல் மாண்
            கனவின் தலையிட்டு உரையல்; சினைஇ யான்
            செய்வது இல் என்பதோ? கூறு;


            பொய் கூறேன் - அன்ன வகையால் யான் கண்ட கனவு தான்
            நல் வாயாக் காண்டை - நறு நுதால்! பல் மாணும்
            கூடிப் புணர்ந்தீர்! பிரியன்மின்; நீடிப்
            பிரிந்தீர்! புணர் தம்மின், என்பன போல
            அரும்பு அவிழ் பூஞ் சினை தோறும் இரும் குயில்
            ஆனாது அகவும் பொழுதினான், மேவர,
            நான்மாடக்கூடல் மகளிரும் மைந்தரும்
            தேன் இமிர் காவில் புணர்ந்து இருந்து ஆடுமார்,
            ஆனா விருப்போடு அணி அயர்ப, காமற்கு
            வேனில் விருந்து எதிர்கொண்டு.




            93 வண்டு ஊது சாந்தம் வடுக் கொள நீவிய,
            தண்டாத் தீம் சாயல் பரத்தை, வியல் மார்ப!
            பண்டு, இன்னை அல்லைமன்; ஈங்கு எல்லி வந்தீயக்,
            கண்டது எவன்? மற்று உரை;


            நன்றும், தடைஇய மென் தோளாய்! கேட்டீவாய் ஆயின் -
            உடன் உறை வாழ்க்கைக்கு உதவி உறையும்
            கடவுளர் கண் தங்கினேன்;


            சோலை மலர் வேய்ந்த மான் பிணை அன்னார் பலர், நீ
            கடவுண்மை கொண்டு ஒழுகுவார்;
            அவருள், எக் கடவுள்? மற்று அக் கடவுளைச் செப்பீமன்;
            முத்து ஏர் முறுவலாய் நாம் மணம் புக்கக் கால்
            இப் போழ்து போழ்து என்று அது வாய்ப்பக் கூறிய
            அக் கடவுள், மற்று அக் கடவுள்; - அது ஒக்கும்
            நாவுள் அழுந்து தலை சாய்த்து நீ கூறும்
            மாயமோ; கைப்படுக்கப்பட்டாய், நீ; கண்டாரை
            வாய் ஆக யாம் கூற வேட்டீவாய்! கேள் இனி;


            பெறல் நசை வேட்கையின் நின் குறி வாய்ப்பப்,
            பறி முறை நேர்ந்த நகார் ஆகக், கண்டார்க்கு
            இறு முறை செய்யும் உருவொடு, நும் இல்,
            செறி முறை வந்த கடவுளைக் கண்டாயோ?


            நறும் தண் தகரமும் நானமும் நாறும்
            நெறிந்த குரல் கூந்தல் நாள் அணிக்கு ஒப்ப,
            நோக்கின் பிணி கொள்ளும் கண்ணொடு, மேல் நாள், நீ
            பூப் பலி விட்ட கடவுளைக் கண்டாயோ?


            ஈர் அணிக்கு ஏற்ற ஒடியாப் படிவத்துச்
            சூர் கொன்ற செவ்வேலான் பாடிப், பல நாளும்,
            ஆராக் கனை காமம் குன்றத்து நின்னொடு
            மாரி இறுத்த கடவுளைக் கண்டாயோ?


            கண்ட கடவுளர் தம் உள்ளும், நின்னை
            வெறி கொள் வியல் மார்பு வேறு ஆகச் செய்து,
            குறி கொளச் செய்தார் யார்? செப்பு; மற்று, யாரும்
            சிறு வரைத் தங்கின் வெகுள்வர்; செறு தக்காய்!
            தேறினேன்; சென்றீ; நீ செல்லா விடுவாயேல்,
            நல் தார் அகலத்துக்கு ஓர் சார மேவிய
            நெட்டு இரும் கூந்தல் கடவுளர் எல்லார்க்கும்
            முட்டுப்பாடு ஆகலும் உண்டு.




            94 என் நோற்றனை கொல்லோ? -
            நீர் உள் நிழல் போல் நுடங்கிய மென் சாயல்
            ஈங்கு உருச் சுருங்கி
            இயலுவாய்! நின்னோடு உசாவுவேன்; நின்றீத்தை;


            அன்னையோ! காண் தகை இல்லாக் குறள் நாழிப் போழ்தினான்
            ஆண்டலைக்கு ஈன்ற பறழ் மகனே! நீ எம்மை
            'வேண்டுவல்' என்று விலக்கினை; நின் போல்வார்
            தீண்டப் பெறுபவோ மற்று?


            மாண்ட, எறித்த படை போல் முடங்கி மடங்கி,
            நெறித்துவிட்டன்ன நிறை ஏரால், என்னைப்
            பொறுக்கல்லா நோய் செய்தாய்; பொறீஇ நிறுக்கல்லேன்;
            நீ நல்கின் உண்டு, என் உயிர்;


            குறிப்புக் காண் - வல்லுப்பலகை எடுத்து நிறுத்தன்ன
            கல்லாக் குறள! கடும் பகல் வந்து எம்மை,
            'இல்லத்து வா' என, மெய் கொளீஇ, எல்லா! நின்
            பெண்டிர் உளர் மன்னோ? கூறு;


            நல்லாய் கேள்! உக்கத்து மேலும் நடு உயர்ந்து வாள் வாய
            கொக்கு உரித்தன்ன கொடு மடாய்! நின்னை யான்
            புக்கு அகலம் புல்லின், நெஞ்சு ஊன்றும்; புறம் புல்லின்
            அக்குளுத்துப் புல்லலும் ஆற்றேன்; அருளீமோ.
            பக்கத்துப் புல்லச் சிறிது;


            போ, சீத்தை! மக்கள் முரியே! நீ மாறு, இனித், தொக்க
            மரக் கோட்டம் சேர்ந்து எழுந்த பூங் கொடி போல,
            நிரப்பம் இல் யாக்கை தழீஇயினர், எம்மைப்,
            புரப்பேம் என்பாரும் பலரால்; பரத்தை, என்
            பக்கத்துப் புல்லீயாய் என்னுமால்; தொக்க
            உழுந்தினும் துவ்வாக், குறு வட்டா! நின்னின்
            இழிந்ததோ, கூனின் பிறப்பு? - கழிந்து ஆங்கே,
            'யாம் வீழ்தும்' என்று தன் பின் செலவும், உற்றீயாக்
            கூனி குழையும் குழைவு காண்;


            யாமை எடுத்து நிறுத்தற்றால், தோள் இரண்டும் வீசி,
            யாம் வேண்டேம் என்று விலக்கவும், எம் வீழும்
            காமர் நடக்கும் நடை காண் - கவர் கணைச்
            சாமனார் தம் முன் செலவு காண்;


            ஓஒ! காண், நம்முள் நகுதல் தொடீஇயர், நம்முள் நாம்
            உசாவுவம்; கோன் அடி தொட்டேன்;


            ஆங்கு ஆக! சாயல் இன் மார்ப! அடங்கினேன்; ஏஎ!
            பேயும் பேயும் துள்ளல் உறும் எனக்
            கோயில் உள் கண்டார் நகாமை வேண்டுவல்;
            தண்டாத் தகடு உருவ! வேறு ஆகக் காவின் கீழ்ப்
            போதர்; அகடு ஆரப் புல்லி முயங்குவேம் -
            துகள் தபு காட்சி அவையத்தார் ஓலை
            முகடு காப்பு யாத்துவிட்டாங்கு.




            95 நில், ஆங்கு; நில், ஆங்கு; இவர்தரல் - எல்லா! நீ
            நாறு இரும் கூந்தலார் இல் செல்வாய், இவ் வழி
            ஆறு மயங்கினை போறி! நீ வந்தாங்கே
            மாறு; இனி நின் ஆங்கே நின், சே அடி சிவப்பச்,
            செறிந்து ஒளிர் வெண் பல்லாய்! யாம் வேறு இயைந்த
            குறும்பூழ் போர் கண்டேம்; அனைத்தல்லது, யாதும்
            அறிந்ததோ இல்லை, நீ வேறு ஓர்ப்பது;


            குறும்பூழ்ப் போர் கண்டமை கேட்டேன், நீ என்றும்;
            புதுவன ஈகை வளம் பாடிக், காலின்
            பிரியாக் கவி கை புலையன் தன் யாழின்
            இகுத்த செவி சாய்த்து, இனி இனிப் பட்டன
            ஈகைப் போர் கண்டாயும் போறி; மெய் எண்ணின்,
            தபுத்த புலர்வு இல புண்;


            ஊரவர் கவ்வை உளைந்து ஈயாய், அல்கல் நின்
            தாரின் வாய்க் கொண்டு முயங்கிப், பிடி மாண்டு,
            போர் வாய்ப்பக் காணினும் போகாது கொண்டு, ஆடும்
            பார்வைப் போர் கண்டாயும் போறி; நின் தோள் மேலாம்
            ஈரம் ஆய் விட்டன புண்;


            கொடிற்றுப் புண் செய்யாது, மெய்ம் முழுதும் கையின்
            துடைத்து, நீ வேண்டினும் வெல்லாது கொண்டு, ஆடும்
            ஒட்டிய போர் கண்டாயும் போறி; முகம் தானே
            கொட்டிக் கொடுக்கும் குறிப்பு;


            ஆயின், ஆய் இழாய்! அன்னவை யான் ஆங்கு அறியாமை
            போற்றிய, நின் மெய் தொடுகு;


            அன்னையோ! மெய்யைp பொய் என்று மயங்கிய, கை ஒன்று,
            அறிகல்லாய் போறி காண், நீ; 95-26


            நல்லாய்! பொய் எல்லாம் ஏற்றிt, தவறு தலைப்பெய்து,
            கையொடு கண்டாய்; பிழைத்தேன்; அருள் இனி;


            அருளுகம் யாம்; யாரேம்; எல்லா! தெருள?
            அளித்து நீ பண்ணிய பூழ் எல்லாம் - இன்னும்
            விளித்து, நின் பாணனோடு ஆடி, அளித்தி -
            விடலை நீ நீத்தலின், நோய் பெரிது ஏய்க்கும்;
            நடலைப்பட்டு, எல்லாம் நின் பூழ்.




            96 ஏந்து எழில் மார்ப! எதிர் அல்ல, நின் வாய் சொல்;
            பாய்ந்து ஆய்ந்த தானைப் பரிந்து ஆனா மைந்தினை;
            சாந்து அழி வேரை; சுவல் தாழ்ந்த கண்ணியை;
            யாங்குச் சென்று, ஈங்கு வந்தீத்தந்தாய்? கேள், இனி;


            ஏந்தி, எதிர் இதழ் நீலம் பிணைந்தன்ன கண்ணாய்!
            குதிரை வழங்கி வருவல்;


            அறிந்தேன், குதிரை தான்!
            பால் பிரியா ஐங்கூந்தல் பல் மயிர்க் கொய் சுவல்,
            மேல் விரித்து யாத்த சிகழிகைச் செவ் உளை,
            நீல மணிக் கடிகை வல்லிகை, யாப்பின் கீழ்
            ஞால் இயல் மெல் காதின் புல்லிகைச் சாமரை,
            மத்திகைக் கண்ணுறை ஆகக் கவின் பெற்ற
            உத்தி ஒரு காழ், நூல் உத்தரியத் திண் பிடி,
            நேர் மணி நேர் முக் காழ்ப் பல் பல கண்டிகைத்,
            தார் மணி பூண்ட தமனிய மேகலை,
            நூபுரப் புட்டில், அடியொடு அமைத்து யாத்த
            வார் பொலம் கிண்கிணி ஆர்ப்ப இயற்றி, நீ,
            காதலித்து ஊர்ந்த நின் காமக் குதிரையை,
            ஆய் சுதை மாடத்து, அணி நிலா முற்றத்துள்,
            ஆதி கொளீஇய, அசையினை ஆகுவை,
            வாதுவன்; வாழிய நீ;


            சேகா! கதிர் விரி வைகலில், கை வாரூஉக் கொண்ட
            மதுரைப் பெரு முற்றம் போல, நின் மெய்க் கண்
            குதிரையோ, வீறியது?


            கூர் உகிர் மாண்ட குளம்பின் அது; நன்றே
            கோரமே - வாழி! - குதிரை;


            வெதிர் உழக்கு நாழியால் சேதிகைக் குத்தக்
            குதிரை உடல் அணி போல, நின் மெய்க் கண்
            குதிரையோ, கவ்வியது?


            சீத்தை! பயம் இன்றி ஈங்குக் கடித்தது; நன்றே
            வியமமே வாழி! - குதிரை;


            மிக நன்று; இனி அறிந்தேன், இன்று நீ ஊர்ந்த குதிரை;
            பெரு மணம் பண்ணி, அறத்தினில் கொண்ட
            பருமக் குதிரையோ அன்று; பெரும! நின்
            ஏதில் பெரும் பாணன் தூது ஆட, ஆங்கே ஓர்
            வாதத்தான் வந்த வளிக் குதிரை; ஆதி
            உரு அழிக்கும் அக் குதிரை ஊரல்; நீ ஊரின், பரத்தை
            பரியாக, வாதுவனாய், என்றும் மற்று அச்சார்த்
            திரி, குதிரை ஏறிய செல்.




            97 அன்னை; கடுஞ் சொல் அறியாதாய் போல, நீ
            என்னைப் புலப்பது, ஒறுக்குவென் மன் யான் -
            சிறுகாலை இற்கடை வந்து, குறி செய்த
            அவ் வழி என்றும் யான் காணேன் திரிதர,
            எவ் வழிப் பட்டாய் சமன் ஆக, இவ் எள்ளல்;


            முத்து ஏர் முறுவலாய்! நம் வலைப் பட்டது ஓர்
            புத்தி யானை வந்தது காண்பான் யான் தங்கினேன்;




            ஒக்கும்;
            அவ் யானை, வனப்பு உடைத்து ஆகலும் கேட்டேன்;
            அவ் யானை தான் சுண்ண நீறு ஆடி, நறு நறா நீர் உண்டு -
            ஒள் நுதல் யாத்த திலக அவிர் ஓடைத்,
            தொய்யில் பொறித்த வன முலை வான் கோட்டுத்,
            தொய்யகம் தோட்டிக், குழை தாழ் வடி மணி,
            உத்தி பொறித்த புனை பூண் பருமத்து -
            முத்து ஏய்க்கும் வெண் பல் நகை திறந்து,
            நல் நகர் வாயில் கதவ வெளில் சார்ந்து,
            தன் நலம் காட்டித், தகையினால், கால் தட்டி வீழ்க்கும்,
            தொடர் தொடர் ஆக வலந்து, படர் செய்யும்
            மென் தோள் தடக் கையின் வாங்கித், தன் கண்டார்
            நலம் கவளம் கொள்ளும் நகை முக வேழத்தை,
            இன்று கண்டாய் போல், எவன் எம்மைப் பொய்ப்பது, நீ?


            எல்லா! கெழீஇத், தொடி செறித்த தோள் இணை, தத்திக்
            தழீஇ கொண்டு ஊர்ந்தாயும் நீ;


            குழீஇ, அவாவினால் தேம்புவார் இல் கடை ஆறா,
            உவா அணி ஊர்ந்தாயும் நீ;


            மிகாஅது, சீர்ப்பட உண்ட சிறு களி ஏர் உண் கண்
            நீர்க்கு விட்டு, ஊர்ந்தாயும் நீ;


            சார்ச் சார் நெறி தாழ் இரும் கூந்தல் நின் பெண்டிர் எல்லாம் 97-28
            சிறு பாகர் ஆக சிரற்றாது, மெல்ல,
            விடாஅது நீ எம் இல் வந்தாய்; அவ் யானை
            கடாஅம் படும் இடத்து ஓம்பு.




            98 யாரை நீ எம் இல் புகுதர்வாய்? ஓரும்
            புதுவ மலர் தேரும் வண்டே போல் - யாழ
            வதுவை விழவு அணி வைகலும் காட்டினையாய் -
            மாட்டு மாட்டு ஓடி, மகளிர் தரத் தரப்,
            பூட்டு மான் திண் தேர் புடைத்த மறுகு எல்லாம்
            பாட்டு ஆதல் சான்ற நின் மாயப் பரத்தைமை -
            காட்டிய வந்தமை கைப்படுத்தேன் - பண்டு எலாம்
            கேட்டும் அறிவேன்மன், யான்;


            தெரி கோதை அம் நல்லாய்! தேறீயல் வேண்டும் -
            பொரு கரை வாய் சூழ்ந்த பூ மலி வையை
            வரு புனல் ஆடத் தவிர்ந்தேன்; பெரிது என்னைச்
            செய்யா மொழிவது எவன்?


            ஓஒ! புனல் ஆடினாய் எனவும் கேட்டேன்; புனல் ஆங்கே
            நீள் நீர் நெறி கதுப்பு வாரும் அறல் ஆக,
            மாண் எழில் உண் கண், பிறழும் கயல் ஆகக்,
            கார் மலர் வேய்ந்த கமழ் பூம் பரப்பு ஆக
            நாணுச் சிறை அழித்து நன்பகல் வந்த அவ்
            யாணர் புதுப் புனல் ஆடினாய், முன் மாலைப்
            பாணன் புணை ஆகப் புக்கு;


            ஆனாது, அளித்து அமர் காதலோடு அப் புனல் ஆடி,
            வெளிப்படு கவ்வையை யான் அறிதல் அஞ்சிக்,
            குளித்து ஒழுகினாய் எனவும் கேட்டேன்; குளித்தாங்கே,
            போர்த்த சினத்தான் புருவத் திரை இடா,
            ஆர்க்கும் ஞெகிழத்தான் நன் நீர் நடை தட்பச்
            சீர்த் தக வந்த புதுப் புனல் நின்னைக் கொண்டு
            ஈர்த்து உய்ப்பக் கண்டார் உளர்;


            ஈர்த்தது, உரை சால் சிறப்பின் நின் நீர் உள்ளம் வாங்கப்,
            புரை தீர் புதுப் புனல் வெள்ளத்தின் இன்னும்
            கரை கண்டதூ உம் இலை;


            நிரை தொடீஇ! பொய்யா வாள் தானைப், புனை கழல் கால் தென்னவன்
            வையைப் புதுப் புனல் ஆடத் தவிர்ந்ததைத்
            தெய்வத்தின் தேற்றித் தெளிப்பேன்; பெரிது என்னைச்
            செய்யா மொழிவது எவன்;


            மெய்யதை, மல்கு மலர் வேய்ந்த மாயப் புதுப் புனல்
            பல் காலும் ஆடிய செல்வுழி, ஒல்கிக்
            களைஞரும் இல் வழிக் கால் ஆழ்ந்து தேரோடு
            இள மணலுள் படல் ஓம்பு - முளை நேர்
            முறுவலார்க்கு ஓர் நகை செய்து.




            99 நறவினை வரைந்தார்க்கும் வரையார்க்கும், அவை எடுத்து
            அற வினை இன்புறூஉம் அந்தணர் இருவரும்
            திறம் வேறு செய்தியின் நூல் நெறி பிழையாது,
            குழவியைப் பார்த்து உறூஉம் தாய் போல், உலகத்து
            மழை சுரந்து அளித்து ஓம்பும் நல் ஊழி யாவர்க்கும்
            பிழையாது வருதல் நின் செம்மையின் தர, வாய்ந்த
            இழை அணி கொடித் திண் தேர் இன மணி யானையாய்!


            அறன் நிழல் எனக் கொண்டாய், ஆய் குடை; அக் குடை
            புற நிழல் கீழ்ப் பட்டாளோ, இவள்? இவள் காண்டிகா-
            பிறை நுதல் பசப்பு ஊரப் பெரு விதுப்பு உற்றாளை!


            பொய்யாமை நுவலும் நின் செங்கோல்; அச் செங்கோலின்
            செய் தொழில் கீழ்ப் பட்டாளோ, இவள்? இவள் காண்டிகா-
            காம நோய் கடைக் கூட்ட வாழும் நாள் முனிந்தாளை!


            ஏமம் என்று இரங்கும், நின் எறி முரசம்; அம் முரசின்
            ஏமத்து இகந்தாளோ, இவள்? இவள் காண்டிகா-
            வேய் நலம் இழந்த தோள் கவின் வாட இழப்பாளை!


            ஆங்கு;
            நெடிது சேண் இகந்தவை காணினும் தான் உற்ற
            வடுக் காட்டக், கண் காணாதற்று ஆக, என் தோழி
            தொடி கொட்ப நீத்த கொடுமையைக்
            கடிது என உணராமை கடிந்ததோ, நினக்கே?




            100 ஈண்டு நீர் மிசைத் தோன்றி இருள் சீக்கும் சுடரே போல்,
            வேண்டாதார் நெஞ்சு உட்க, வெரு வந்த கொடுமையும்,
            நீண்டு தோன்று உயர் குடை நிழல் என சேர்ந்தார்க்குக்
            காண்தகு மதி என்னக் கதிர் விடு தண்மையும்,
            மாண்ட நின் ஒழுக்கத்தால் மறு இன்றி, வியன் ஞாலத்து
            யாண்டோரும் தொழுது ஏத்தும் இரங்கு இசை முரசினாய்!


            'ஐயம் தீர்ந்து யார் கண்ணும் அரும் தவ முதல்வன் போல்
            பொய் கூறாய்' என நின்னைப் புகழ்வது கெடாதோ தான்-
            நல்கி நீ தெளித்த சொல் நசை என தேறியாள்
            பல் இதழ் மலர் உண் கண் பனி மல்கக் காணும் கால்!


            'சுரந்த வான் பொழிந்தற்றாச் சூழ நின்று யாவர்க்கும்
            இரந்தது நசை வாட்டாய்' என்பது கெடாதோ தான்-
            கலங்கு அஞர் உற்று, நின் கமழ் மார்பு நசைஇயாள்
            இலங்கு கோல் அவிர் தொடி இறை ஊரக் காணும் கால்!


            'உறை வரை நிறுத்த கோல் உயிர் திறம் பெயர்ப்பான் போல்,
            முறை செய்தி' என நின்னை மொழிவது கெடாதோ தான்-
            அழி படர் வருத்த நின் அளி வேண்டிக் கலங்கியாள்
            பழி தபு வாள் முகம் பசப்பு ஊரக் காணும் கால்!


            ஆங்கு;
            தொல் நலம் இழந்தோள், நீ துணை எனப் புணர்ந்தவள்;
            இன் உறல் வியன் மார்ப! 'இனையையால் கொடிது' என
            நின்னை யான் கழறுதல் வேண்டுமோ,
            என்னோர்கள் இடும்பையும் களைந்தீவாய் நினக்கே!




            நான்காவது : முல்லைக் கலி
            ஆசிரியர்: சோழன் நல்லுத்திரன்
            101 தளி பெறு தண் புலத்துத் தலை பெயற்கு அரும்பு ஈன்று,
            முளி முதல் பொதுளிய முள் புற பிடவமும்;
            களி பட்டான் நிலையே போல் தடவுபு துடுப்பு ஈன்று,
            ஞெலிபு உடன் நிரைத்த ஞெகிழ் இதழ் கோடலும்;
            மணி புரை உருவின காயாவும்; பிறவும்;
            அணி கொள மலைந்த கண்ணியர்- தொகுபு உடன்,
            மாறு எதிர்கொண்ட தம் மைந்துடன் நிறுமார்,
            சீறு அரு முன்பினோன் கணிச்சி போல் கோடு சீஇ,
            ஏறு தொழூஉப் புகுத்தனர் இயைபு உடன் ஒருங்கு.


            அவ் வழி, முழக்கு என, இடி என, முன் சமத்து ஆர்ப்ப-
            வழக்கு மாறு கொண்டு, வருபு வருபு ஈண்டி-
            நறையொடு துகள் எழ நல்லவர் அணி நிற்பத்,
            துறையும், ஆலமும், தொல் வலி மராஅமும்,
            முறை உளி பராஅய்ப், பாய்ந்தனர் தொழூஉ.


            மேல் பாட்டு உலண்டின் நிறன் ஒக்கும் புன் குருக் கண்
            நோக்கு அஞ்சான் பாய்ந்த பொதுவனைச் சாக் குத்திக்,
            கோட்டு இடைக் கொண்டு, குலைப்பதன் தோற்றம் காண்-
            அம் சீர் அசை இயல் கூந்தல் கை நீட்டியான்
            நெஞ்சம் பிளந்து இட்டு, நேரார் நடுவண், தன்
            வஞ்சினம் வாய்த்தானும் போன்ம்!


            சுடர் விரிந்தன்ன சுரி நெற்றிக் காரி,
            விடர் இயம் கண்ணிப் பொதுவனைச் சாடிக்,
            குடர் சொரியக் குத்திக், குலைப்பதன் தோற்றம் காண்-
            படர் அணி அந்திப், பசும் கண் கடவுள்
            இடரிய ஏற்று எருமை நெஞ்சு இடந்து இட்டுக்
            குடர் கூளிக்கு ஆர்த்துவான் போன்ம்!


            செவி மறை நேர் மின்னும் நுண் பொறி வெள்ளைக்
            கதன் அஞ்சான், பாய்ந்த பொதுவனைச் சாடி,
            நுதி நுனைக் கோட்டால் குலைப்பதன் தோற்றம் காண்-
            ஆர் இருள் என்னான், அரும் கங்குல் வந்து, தன்
            தாளின் கடந்து அட்டுத், தந்தையைக் கொன்றானைத்
            தோளின் திருகுவான் போன்ம்!


            என ஆங்கு;
            அணி மாலைக் கேள்வன் தரூஉமார், ஆயர்
            மணி மாலை ஊதும் குழல்.
            கடாஅக் களிற்றினும் கண்ணஞ்சா ஏற்றை
            விடாஅது நீ கொள்குவை ஆயின், படாஅகை
            ஈன்றன ஆய மகள் தோள்.


            பகலிடக் கண்ணியன், பைதல் குழலன்,
            சுவல் மிசைக் கோல் அசைத்த கையன், அயலது,
            கொல் ஏறு சாட இருந்தார்க்கு, எம் பல் இரும்
            கூந்தல் அணை கொடுப்பேம் யாம்.


            'கோளாளர் என் ஒப்பார் இல்' என நம் ஆன் உள்,
            தாளாண்மை கூறும் பொதுவன், நமக்கு ஒரு நாள்,
            கேளாளன் ஆகாமை இல்லை; அவன் கண்டு
            வேளாண்மை செய்தன கண்.


            ஆங்கு, ஏறும் வருந்தின; ஆயரும் புண் கூர்ந்தார்;
            நாறு இரும் கூந்தல் பொதுமகளிர் எல்லாரும்
            முல்லை அம் தண் பொழில் புக்கார், பொதுவரொடு,
            எல்லாம் புணர் குறி கொண்டு.




            102 கண் அகல் இரு விசும்பில் கதழ் பெயல் கலந்து ஏற்ற,
            தண் நறு பிடவமும், தவழ் கொடித் தளவமும்,
            வண்ண வண் தோன்றியும், வயங்கு இணர்க் கொன்றையும்,
            அன்னவை பிறவும், பல் மலர் துதையத்
            தழையும் கோதையும் இழையும் என்று இவை
            தைஇயினர், மகிழ்ந்து திளைஇ விளையாடும்
            மட மொழி ஆயத்தவருள் இவள் யார்- உடம்போடு
            என் உயிர் புக்கவள், இன்று?


            ஓஒ! இவள், 'பொரு புகல் நல் ஏறு கொள்பவர் அல்லால்,
            திரு மா மெய் தீண்டலர்' என்று கருமமா,
            எல்லாரும் கேட்ப அறைந்து, எப்பொழுதும்
            சொல்லால் தரப்பட்டவள்.


            'சொல்லுக, பாணியேம்' என்றார்; 'அறைக' என்றார்; பாரித்தார்.
            மாண் இழை ஆறு ஆகச் சாறு.
            சாற்றுள், பெடை அன்னார் கண் பூத்து, நோக்கும் வாய் எல்லாம்
            மிடை பெறின், நேராத் தகைத்து.


            தகை வகை மிசை மிசைப் பாயியர் ஆர்த்து, உடன்
            எதிர் எதிர் சென்றார் பலர்.
            கொலை மலி சிலை செறி செயிர் அயர் சினம் சிறந்து,
            உருத்து எழுந்து ஓடின்று மேல்.
            எழுந்தது துகள்;
            ஏற்றனர் மார்பு;
            கவிழ்ந்தன மருப்பு;
            கலங்கினர் பலர்.


            அவருள், மலர்மலி புகல்எழ அலர்மலி மணிபுரை நிமிர்தோள் பிணைஇ
            எருத்தோடு இமில் இடைத் தோன்றினன், தோன்றி,
            வருத்தினான் மன்ற, அவ் ஏறு.
            ஏறு எவ்வம் காணா எழுந்தார்- எவன் கொலோ-
            ஏறு உடை நல்லார்; பகை?


            மடவரே நல் ஆயர் மக்கள்- நெருநை,
            அடல் ஏற்று எருத்து இறுத்தார்க் கண்டும், மற்று இன்றும்,
            உடல் ஏறு கோள் சாற்றுவார்!


            ஆங்கு இனித்;
            தண்ணுமைப் பாணி தளராது எழூஉக-
            பண் அமை இன் சீர் குரவையுள், தெள் கண்ணித்
            திண் தோள், திறல் ஒளி, மாயப் போர், மா மேனி,
            அம் துவர் ஆடைப் பொதுவனோடு, ஆய்ந்த
            முறுவலாள் மென் தோள் பாராட்டிச், சிறுகுடி
            மன்றம் பரந்தது, உரை!




            103 மெல் இணர்க் கொன்றையும், மென் மலர்க் காயாவும்,
            புல் இலை வெட்சியும் பிடவும், தளவும்,
            குல்லையும், குருந்தும், கோடலும், பாங்கரும்-
            கல்லவும், கடத்தவும் கமழ் கண்ணி மலைந்தனர்,
            பல ஆன் பொதுவர்; கதழ் விடை கோள் காண்மார்-
            முல்லை முகையும் முருந்தும் நிரைத்தன்ன
            பல்லர், பெரு மழைக் கண்ணர், மடம் சேர்ந்த
            சொல்லர், சுடரும் கனம் குழைக் காதினர்,
            நல்லவர்- கொண்டார், மிடை;


            அவர் மிடை கொள-
            மணி வரை மருங்கின் அருவி போல
            அணி வரம்பு அறுத்த வெண் கால் காரியும்,
            மீன் பூத்து அவிர் வரும் அந்தி வான் விசும்பு போல்
            வான் பொறி பரந்த புள்ளி வெள்ளையும்,
            கொலைவன் சூடிய குழவித் திங்கள் போல்
            வளையுபு மலிந்த கோடு அணி சேயும்,
            பொரு முரண் முன்பின் புகல் ஏறு பல பெய்து-
            அரிமாவும், பரிமாவும், களிறும், கராமும்,
            பெரு மலை விடர் அகத்து, ஒருங்கு உடன் குழீஇ,
            படு மழை ஆடும் வரை அகம் போலும்-
            கொடி நறை சூழ்ந்த தொழூஉ.


            தொழுவினுள், புரிபு புரிபு புக்க பொதுவரைத்
            தெரிபு தெரிபு குத்தின, ஏறு.
            ஏற்றின், அரி பரிபு அறுப்பன, சுற்றி,
            எரி திகழ் கணிச்சியோன் சூடிய பிறைக் கண்
            உருவ மாலை போலக்
            குருதிக் கோட்டொடு குடர் வலந்தன;


            கோட்டொடு சுற்றிக் குடர் வலந்த ஏற்றின் முன்
            ஆடி நின்று, அக்குடர் வாங்குவான் பீடு காண்-
            செந் நூல் கழி ஒருவன் கைப்பற்ற, அந்நூலை
            முந் நூலாக் கொள்வானும் போன்ம்!


            இகுளை! இ·து ஒன்று கண்டை; இ·து ஒத்தன்;
            கோட்டு இனத்து ஆயர் மகன் அன்றே- மீட்டு ஒரான்-
            போர் புகல் ஏற்றுப் பிணர் எருத்தில் தத்துபு,
            தார் போல் தழீஇயவன்!


            இகுளை! இ·து ஒன்று கண்டை; இ·து ஒத்தன்;
            கோ இனத்து ஆயர் மகன் அன்றே- ஓவான்-
            மறை ஏற்றின் மேல் இருந்து ஆடித் துறை அம்பி
            ஊர்வான் போல் தோன்றும் அவன்!


            தொழீஇஇ! காற்றுப் போல வந்த கதழ் விடைக் காரியை
            ஊற்று களத்தே அடங்கக் கொண்டு, அட்டு, அதன்
            மேல் தோன்றி நின்ற பொதுவன் தகை கண்டை-
            ஏற்று எருமை நெஞ்சம் வடிம்பின் இடந்து இட்டுச்
            சீற்றமொடு ஆர் உயிர் கொண்ட ஞான்று இன்னன் கொல்
            கூற்று என, உட்கிற்று, என் நெஞ்சு!


            இகுளை! இ·து ஒன்று கண்டை; இ·து ஒத்தன்;
            புல் இனத்து ஆயர் மகன் அன்றே- புள்ளி
            வெறுத்த வய வெள் ஏற்று அம்புடைத் திங்கள்
            மறுப் போல் பொருந்தியவன்!


            ஓவா வேகமோடு உருத்துத் தன் மேல் சென்ற
            சேஎச் செவி முதல் கொண்டு, பெயர்த்து ஒற்றும்
            காயாம் பூங் கண்ணிப் பொதுவன் தகை கண்டை-
            மேவார் விடுத்தந்த கூந்தல் குதிரையை
            வாய் பகுத்து இட்டுப் புடைத்த ஞான்று, இன்னன் கொல்
            மாயோன் என்று உட்கிற்று, என் நெஞ்சு!


            ஆங்கு, இரும் புலித் தொழுதியும் பெரும் களிற்று இனமும்
            மாறு மாறு உழக்கியாங்கு உழக்கிப், பொதுவரும்
            ஏறு கொண்டு, ஒருங்கு தொழூஉ விட்டனர்- விட்டாங்கே
            மயில் எருத்து உறழ் அணி மணி நிலத்துப் பிறழப்-
            பயில் இதழ் மலர் உண் கண்
            மாதர் மகளிரும் மைந்தரும் மைந்து உற்றுத்
            தாது எரு மன்றத்து அயர்வர், தழூஉ.


            கொல் ஏற்றுக் கோடு அஞ்சுவானை மறுமையும்
            புல்லாளே, ஆய மகள்.
            அஞ்சார் கொலை ஏறு கொள்பவர் அல்லதை,
            நெஞ்சு இலார் தோய்தற்கு அரிய- உயிர் துறந்து-
            நைவாரா ஆய மகள் தோள்.
            வளியா அறியா உயிர், காவல் கொண்டு,
            நளிவாய் மருப்பு அஞ்சும் நெஞ்சினார் தோய்தற்கு
            எளியவோ, ஆய மகள் தோள்?
            விலை வேண்டார், எம் இனத்து ஆயர் மகளிர்-
            கொலை ஏற்றுக் கோட்டு இடைத் தாம் வீழ்வார் மார்பின்
            முலை இடைப் போலப், புகின்.


            ஆங்கு;
            குரவை தழீஇ யாம், மரபுளி பாடி,
            தேயா விழுப் புகழ்த் தெய்வம் பரவுதும்-
            மாசு இல் வான் முந்நீர்ப் பரந்த தொல் நிலம்
            ஆளும் கிழமையொடு புணர்ந்த
            எம் கோ வாழியர், இம் மலர் தலை உலகே!




            104 மலி திரை ஊர்ந்து தன் மண் கடல் வௌவலின்,
            மெலிவு இன்றி மேல் சென்று, மேவார் நாடு இடம்படப்,
            புலியொடு வில் நீக்கிப், புகழ் பொறித்த கிளர் கெண்டை,
            வலியினான் வணக்கிய, வாடாச் சீர் தென்னவன்
            தொல் இசை நட்ட குடியொடு தோன்றிய
            நல் இனத்து ஆயர், ஒருங்கு தொக்கு, எல்லாரும்-
            வான் உற ஓங்கிய வயங்கு ஒளிர் பனைக் கொடிப்
            பால் நிற வண்ணன் போல் பழி தீர்ந்த வெள்ளையும்,
            பொரு முரண் மேம்பட்ட பொலம் புனை புகழ் நேமித்
            திரு மறு மார்பன் போல் திறல் சான்ற காரியும்,
            மிக்கு ஒளிர் தாழ் சடை மேவரும் பிறை நுதல்
            முக்கண்ணான் உருவே போல் முரண் மிகு குராலும்,
            மா கடல் கலக்குற மா கொன்ற மடங்காப் போர்
            வேல் வல்லான் நிறனே போல் வெரு வந்த சேயும், ஆங்கு அப்
            பொரு வரும் பண்பினவ்வையும், பிறவும்
            உருவப் பல் கொண்மூக் குழீஇயவை போலப்,
            புரிபு புரிபு புகுத்தனர், தொழூஉ.


            அவ் வழி, முள் எயிற்று ஏஎர் இவளை பெறும், இது ஓர்
            வெள் ஏற்று எருத்து அடங்குவான்.
            ஒள் இழை, வாருறு கூந்தல் துயில் பெறும், வை மருப்பின்
            காரி கதன் அந்ஜ்சான் கொள்பவன்,- ஈர் அரி
            வெரூஉப் பிணை மான் நோக்கின் நல்லாள் பெறூஉம், இக்
            குரூஉக் கண் கொலை ஏறு கொள்வான்,- வரிக் குழை
            வேய் உறழ் மென் தோள் துயில் பெறும், வெந்துப்பின்
            சேஎய் சினன் அஞ்சான் சார்பவன்,- என்று ஆங்கு
            அறைவனர், நல்லாரை, ஆயர் முறையினால்
            நாள்மீன் வாய் சூழ்ந்த மதி போல், மிடை மிசைப்
            பேணி நிறுத்தார் அணி.


            அவ் வழி பறை எழுந்து இசைப்பப், பல்லவர் ஆர்ப்பக்,
            குறையா மைந்தர் கோள் எதிர் எடுத்த-
            நறை வலம் செய விடா இறுத்தன ஏறு.


            அவ் ஏற்றின்,
            மேல் நிலை மிகல் இகலின், மிடை கழிபு இழிபு, மேல் சென்று,
            வேல் நுதி புரை விறல் திறன் நுதி மருப்பின் மாறு அஞ்சான்,
            பால் நிற வெள்ளை எருத்தத்து பாய்ந்தானை
            நோனாது குத்தும் இளம் காரித் தோற்றம் காண்-
            பால் மதி சேர்ந்த அரவினைக் கோள் விடுக்கும்
            நீல் நிற வண்ணனும் போன்ம்.


            இரிபு எழுபு அதிர்பு அதிர்பு இகந்து உடன் பலர் நீங்க,
            அரிபு அரிபு இறுபு இறுபு குடர் சோரக் குத்தித் தன்
            கோடு அழியக் கொண்டானை ஆட்டித் திரிபு உழக்கும்
            வாடில் வெகுளி எழில் ஏறு கண்டை- இ·து ஒன்று-
            வெரு வரு தூமம் எடுப்ப, வெகுண்டு
            திரிதரும் கொல் களிறும் போன்ம்.


            தாள் எழு துணி பிணி, இசை தவிர்பு இன்றித் தலைச் சென்று,
            தோள் வலி துணி பிணி, துறந்து இறந்து எய்தி, மெய் சாய்ந்து
            கோள் வழுக்கித் தன் முன்னர் வீழ்ந்தான் மேல் செல்லாது,
            மீளும் புகர் ஏற்றுத் தோற்றம் காண்- மண்டு அமருள்
            வாள் அகப்பட்டானை 'ஒவ்வான்' எனப் பெயரும்
            மீளி மறவனும் போன்ம்.


            ஆங்க, செறுத்து அறுத்து உழக்கி ஏற்று எதிர் நிற்ப,
            மறுத்து மறுத்து மைந்தர் சாரத்,
            தடி குறை இறுபு இறுபு தாயின கிடப்ப-
            இடி உறழ் இசையின் இயம் எழுந்து ஆர்ப்பப்-
            பாடு ஏற்றுக் கொள்பவர் பாய்ந்து மேல் ஊர்பவர்,
            கோடு இடை நுழைபவர், கோள் சாற்றுபவரொடு-
            புரிபு மேல் சென்ற நூற்றுவர் மடங்க,
            வரி புனை வல் வில் ஐவர் அட்ட
            பொரு களம் போலும், தொழூஉ.


            தொழுவினுள் கொண்ட ஏறு எல்லாம் புலம் புகத் தண்டாச் சீர்
            வாங்கு எழில் நல்லாரும், மைந்தரும், மல்லல் ஊர்
            ஆங்கண் அயர்வர், தழூஉ.


            பாடுகம் வம்மின்- பொதுவன் கொலை ஏற்றுக்
            கோடு குறி செய்த மார்பு.
            நெற்றிச் சிவலை நிறை அழித்தான் நீள் மார்பில்,
            செற்றார் கண் சாய, யான் சாராது அமைகல்லேன்,
            பெற்றத்தார் கவ்வை எடுப்ப, அது பெரிது
            உற்றீயாள், ஆயர் மகள்.


            தொழீஈ ஒருக்கு நாம் ஆடும் குரவையுள் நம்மை
            அருக்கினான் போல் நோக்கி, அல்லல் நோய் செய்தல்,
            'குரூஉக் கண் கொலை ஏறு கொண்டேன், யான்' என்னும்
            தருக்கு அன்றோ- ஆயர் மகன்?


            நேர் இழாய்! கோள் அரிது ஆக நிறுத்த கொலை ஏற்றுக்
            காரி கதன் அஞ்சான் பாய்ந்த பொதுவற்கே,
            ஆர்வுற்று, எமர், கொடை நேர்ந்தார்- அலர் எடுத்த
            ஊராரை உச்சி மிதித்து.


            ஆங்கு;
            தொல் கதிர் திகிரியான் பரவுதும்- ஒல்கா
            உரும் உறழ் முரசின் தென்னவற்கு
            ஒரு மொழி கொள்க, இவ் உலகு உடன், எனவே.




            105 அரைசு படக் கடந்து அட்டு, ஆற்றின் தந்த
            முரைசு கெழு முது குடி முரண் மிகு செல்வற்குச்-
            சீர் மிகு சிறப்பினோன் தொல் குடிக்கு உரித்து எனப்
            பார் வளர், முத்தமொடு படு கடல் பயந்த
            ஆர் கலி உவகையர் ஒருங்கு உடன் கூடித்,
            'தீது இன்று பொலிக!' என தெய்வக் கடி அயர்மார்,
            வீவு இல் குடிப் பின் இரும் குடி ஆயரும்,
            தா இல் உள்ளமொடு துவன்றி, ஆய்பு உடன்,
            வள் உருள் நேமியான் வாய் வைத்த வளை போலத்
            தெள்ளிதின் விளங்கும் சுரி நெற்றக் காரியும்,
            ஒரு குழையவன் மார்பில் ஒள் தார் போல் ஒளி மிகப்
            பொரு அறப் பொருந்திய செம் மறு வெள்ளையும்,
            பெரும் பெயர் கணிச்சியோன் மணி மிடற்று அணி போல
            இரும் பிணர் எருத்தின் ஏந்து இமில் குராலும்
            அணங்கு உடை வச்சிரத்தோன் ஆயிரம் கண் ஏய்க்கும்
            கணம் கொள் பல் பொறிக் கடும் சினப் புகரும்
            வேல் வலான் உடைத் தாழ்ந்த விளங்கு வெண் துகில் ஏய்ப்ப
            வாலிது கிளர்ந்த வெண் கால் சேயுஉம்
            கால முன்பின் பிறவும், சால
            மடங்கலும், கணிச்சியும், காலனும், கூற்றும்,
            தொடர்ந்து செல் அமையத்து துவன்று உயிர் உணீஇய,
            உடங்கு கொட்பன போல் புகுத்தனர், தொழூஉ.


            அவ் வழி;
            கார் எதிர் கலி ஒலி கடி இடி உருமின் இயம் கறங்க,
            ஊர்பு எழு கிளர்பு உளர் புயல் மங்குலின் நறை பொங்க,
            நேர் இதழ் நிரை நிரை நெறி வெறக் கோதையர் அணி நிற்பச்,
            சீர் கெழு சிலை நிலைச் செயிர் இகல் மிகுதியின், சினப் பொதுவர்
            தூர்பு எழு துதை புதை துகள் விசும்பு உற எய்த,
            ஆர்பு, உடன் பாய்ந்தார், அகத்து.


            மருப்பில் கொண்டும், மார்பு உற தழீஇயும்,
            எருத்து இடை அடங்கியும், இமில் இறப் புல்லியும்
            தோள் இடைப் புகுதந்தும், துதைந்து பாடு ஏற்றும்,
            நிரைபு மேல் சென்றாரை நீள் மருப்பு உறச் சாடிக்,
            கொள இடம் கொள விடா நிறுத்தன, ஏறு.


            கொள்வாரைக் கொள்வாரைக் கோட்டு வாய் சாக் குத்திக்,
            கொள்வார் பெறாஅக் குரூஉச் செகில் காணிகா-
            செயிரின் குறை நாளால் பின் சென்று சாடி,
            உயிர் உண்ணும் கூற்றமும் போன்ம்!


            பாடு ஏற்றவரைப் படக் குத்திச் செங் காரிக்
            கோடு எழுந்து ஆடும் கண மணி காணிகா-
            நகை சால் அவிழ் பதம் நோக்கி, நறவின்
            முகை சூழும் தும்பியும் போன்ம்!


            இடைப் பாய்ந்து எருத்தத்துக் கொண்டானோடு எய்தி,
            மிடைப் பாயும் வெள் ஏறு கண்டைகா-
            வாள் பொரு வானத்து, அரவின் வாய் கோட்பட்டுப்
            போதரும் பால் மதியும் போன்ம்!


            ஆங்க, ஏறும் பொதுவரும் மாறுற்று, மாறா
            இரு பெரு வேந்தரும் இகலி கண்ணுற்ற
            பொரு களம் போலும், தொழூஉ;
            வெல் புகழ் உயர்நிலைத் தொல் இயல் துதை புதை துளங்கு இமில்
            நல் ஏறு கொண்ட, பொதுவன் முகன் நோக்கிப்,
            பாடு இல, ஆய மகள் கண்.


            நறு நுதால்!- என் கொல்- ஐங்கூந்தல் உளரச்
            சிறு முல்லை நாறியதற்கு குறு மறுகி,
            ஒல்லாது உடன்று, எமர் செய்தார், அவன் கொண்ட
            கொல் ஏறு போலும் கதம்?


            நெட்டிரும் கூந்தலாய்! கண்டை, இ·து ஓர் சொல்;
            கோட்டு இனத்து ஆயர் மகனொடு யாம் பட்டதற்கு
            எம் கண் எமரோ பொறுப்பர்; பொறாதார்
            தம் கண் பொடிவது எவன்?


            ஒள் நுதால்
            இன்ன உவகை பிறிது யாது-யாய் என்னைக்
            கண் உடைக் கோலள் அலைத்ததற்கு, என்னை
            மலர் அணி கண்ணிப் பொதுவனோடு எண்ணி,
            அலர் செய்துவிட்டது இவ் ஊர்?


            ஒன்றிப் புகர் இனத்து ஆய மகற்கு- ஒள் இழாய்!-
            இன்று எவன், என்னை எமர் கொடுப்பது- அன்று, அவன்
            மிக்குத் தன் மேல் சென்ற செங் காரிக் கோட்டு இடைப்
            புக்கக் கால் புக்கது, என் நெஞ்சு!


            என;
            பாடு இமிழ் பரப்பு அகத்து அரவணை அசைஇய
            ஆடு கொள் நேமியான் பரவுதும்-'நாடு கொண்டு
            இன் இசை முரசின் பொருப்பன், மன்னி
            அமை வரல் அருவி ஆர்க்கும்
            இமையத்து உம்பர் உம் விளங்குக!' எனவே.




            106 கழுவொடு சுடு படை சுருக்கிய தோல் கண்.
            இமிழ் இசை மண்டை உறியொடு தூக்கி,
            ஒழுகிய கொன்றைத் தீம் குழல் முரற்சியர்,
            வழூஉ சொல் கோவலர், தம் தம் இன நிரை
            பொழுதொடு தோன்றிய கார் நனை வியன் புலத்தார்.


            அவ் வழி
            நீறு எடுப்பவை, நிலம் சாடுபவை,
            மாறு ஏற்றுச் சிலைப்பவை, மண்டிப் பாய்பவையாய்த்
            துளங்கு இமில் நல் ஏற்று இனம் பல - களம் புகும்
            மள்ளர் வனப்பு ஒத்தன.
            தாக்குபு தம் உள் பெயர்த்து ஒற்றி, எவ் வாயும்,
            வை வாய் மருப்பினால் மாறாது குத்தலின்,
            மெய் வார் குருதிய ஏறு எல்லாம் - பெய் காலைக்
            கொண்டல் நிரை ஒத்தன.
            அவ் ஏற்றை
            பிரிவு கொண்டு, இடைப் போக்கி, இனத்தோடு புனத்து ஏற்றி,
            இரு திறனா நீக்கும் பொதுவர் -
            உரு கெழு மா நிலம் இயற்றுவான்,
            விரி திரை நீக்குவான், வியன் குறிப்பு - ஒத்தனர்.
            அவரைக் கழல உழக்கி, எதிர் சென்று சாடி,
            அழல் வாய் மருப்பினால் குத்தி, உழலை
            மரத்தைப் போல் தொட்டன - ஏறு.
            தொட்ட தம், புண் வார் குருதியால் கை பிசைந்து, மெய் திமிரித்
            தங்கார் - பொதுவர் - கடலுள் பரதவர்
            அம்பி ஊர்ந்தாங்கு, ஊர்ந்தார், ஏறு.
            ஏறு தம் கோலம் செய் மருப்பினால் தோண்டிய வரிக் குடர்
            ஞாலம் கொண்டு எழூஉம் பருந்தின் வாய் வழீஇ,
            ஆலும் கடம்பும் அணிமார் விலங்கிட்ட
            மாலை போல், தூங்கும் சினை.


            ஆங்கு,
            தம் புல ஏறு பரத்தர உய்த்த தம்
            அன்பு உறு காதலர் கை பிணைந்து, ஆய்ச்சியர்
            இன்புற்று அயர்வர், தழூஉ.
            முயங்கிப் பொதிவேம்; முயங்கிப் பொதிவேம்;
            முலை வேதின் ஒற்றி முயங்கிப் பொதிவேம் -
            கொலை ஏறு சாடிய புண்ணை - எம் கேளே!
            பல் ஊழ் தயிர் கடையத் தாஅய புள்ளி மேல்
            கொல் ஏறு கொண்டான் குருதி மயக்குறப்
            புல்லல் எம் தோளிற்கு அணியோ! எம் கேளே!
            ஆங்கு, போர் ஏற்று அரும் தலை அஞ்சலும் ஆய்ச்சியர்
            காரிகை தோள் காமுறுதலும் இவ் இரண்டும்
            ஓராங்குச் சேறல் இலவோ? - எம் கேளே!
            'கொல் ஏறு கொண்டான் இவள் கேள்வன்' என்று ஊரார்
            சொல்லும் சொல் கேளா, அளை மாறி யாம் வரும்
            செல்வம் எம் கேள்வன் தருமோ? - எம் கேளே!


            ஆங்க,
            அரும் தலை ஏற்றொடு காதலர்ப் பேணிச்,
            சுரும்பு இமிர் கானம் நாம் பாடினம் பரவுதும்;
            ஏற்றவர் புலம் கெடத் திறை கொண்டு,
            மாற்றாரைக் கடக்க, எம் மறம் கெழு கோவே!




            107 எல்லா! இ·து ஒன்று - கூறு குறும்பு இவர்
            புல் இனத்தார்க்கும், குடம் சுட்டவர்க்கும், எம்
            கொல் ஏறு கோடல் குறை எனக், கோவினத்தார்
            பல் ஏறு பெய்தார் தொழூஉ.
            தொழுவத்து
            சில்லைச் செவி மறைக் கொண்டவன் சென்னிக் குவி முல்லை
            கோட்டம் காழ் கோட்டின் எடுத்துக்கொண்டு, ஆட்டிய
            ஏழை இரும் புகர் பொங்க, அப் பூ வந்து என்
            கூழையுள் வீழ்ந்தன்று மன்;
            அதனைக், கெடுத்தது பெற்றார் போல், கொண்டு யான் முடித்தது
            கேட்டனள், என்பவோ, யாய்?


            கேட்டால் எவன் செய்ய வேண்டுமோ? மற்று இகா?
            அவன் கண்ணி அன்றோ, அது?
            'பெய் போது அறியாத் தன் கூழையுள் ஏதிலான்
            கை புனை கண்ணி முடித்தாள்' என்று, யாய் கேட்பின்
            செய்வது இல் ஆகுமோ மற்று?
            எல்லாத் தவறும் அறும்.
            ஓஒ! அ·து அறும் ஆறு?
            ஆயர் மகன் ஆயின், ஆய மகள் நீ ஆயின்,
            நின் வெய்யன் ஆயின், அவன் வெய்யை நீ ஆயின்,
            அன்னை நோதக்கதோ இல்லை மன்; - நின் நெஞ்சம்,
            அன்னை நெஞ்சு ஆகப் பெறின்.
            அன்னையோ?
            ஆயர் மகனையும் காதலை; கைம்மிக
            ஞாயையும் அஞ்சுதி; ஆயின், அரிது அரோ
            நீ உற்ற நோய்க்கு மருந்து.
            மருந்து இன்று, யான் உற்ற துயர் ஆயின், - எல்லா!
            வருந்துவேன் அல்லனோ, யான்?


            வருந்தாதி -
            மண்ணி மாசு அற்ற நின் கூழையுள் ஏறு அவன்
            கண்ணி தந்திட்டது எனக் கேட்டுத், 'திண்ணிதாத்
            தெய்வ மால், காட்டிற்று இவட்கு' என, நின்னை அப்
            பொய் இல் பொதுவற்கு அடை சூழ்ந்தார் - தந்தையோடு
            ஐயன்மார் எல்லாம் ஒருங்கு.




            108 இகல் வேந்தன் சேனை இறுத்த வாய் போல -
            அகல் அல்குல் தோள் கண் என மூ வழிப் பெருகி,
            நுதல், அடி, நுசுப்பு என மூ வழி சிறுகிக்,
            கவலையால் காமனும் படை விடு வனப்பினோடு,
            அகல் ஆங்கண் அளை மாறி, அலமந்து பெயரும்கால்,
            'நகை வல்லேன் யான்' என்று என் உயிரோடு படை தொட்ட
            இகலாட்டி! நின்னை எவன் பிழைத்தேன், எல்லா! யான்?




            அ·து அவலம் அன்று மன;


            ஆயர் எமர் ஆனால் ஆய்த்தியேம் யாம் மிகக்;
            காயாம் பூம் கண்ணிக் கரும் துவர் ஆடையை,
            மேயும் நிரை முன்னர்க் கோல் ஊன்றி நின்றாய், ஓர்
            ஆயனை அல்லை; பிறவோ அமரர் உள்
            ஞாயிற்றுப் புத்தேள் மகன்?
            அதனால் வாய்வாளேன்;


            முல்லை முகையும் முருந்தும் நிரைத்தன்ன
            பல்லும் பணைத் தோளும் பேர் அமர் உண் கண்ணும்,
            'நல்லேன், யான்,' என்று, நலம் தகை நம்பிய
            சொல்லாட்டி! நின்னொடு சொல் ஆற்றுகிற்பார் யார்?




            சொல்லாதி;


            'நின்னை தகைத்தனென்,' அல்லல் காண்மன்.
            மண்டாத கூறி, மழ குழக்கு ஆகின்றே,
            கண்ட பொழுதே கடவரைப் போல, நீ
            பண்டம் வினாய படிற்றால் தொடீஇய, நின்
            கொண்டது எவன் - எல்லா! - யான்?




            கொண்டது;


            அளை மாறிப் பெயர் தருவாய்! - அறிதியோ? - அஞ்ஞான்று
            தளவ மலர் ததைந்தது ஓர் கானச் சிற்றாற்று அயல்,
            இள மாங்காய் போழ்ந்தன்ன கண்ணினா, என் நெஞ்சம்
            களமாக் கொண்டு ஆண்டாய், ஓர் கள்வியை அல்லையோ?


            நின் நெஞ்சம் களமாக் கொண்டு யாம் ஆளல் எமக்கு எவன் எளிது ஆகும்
            புனத்து உளான் என்னைக்குப் புகா உய்த்துக் கொடுப்பதோ?
            இனத்து உளான் எந்தைக்குக் கலத்தொடு செல்வதோ?
            தினைக் காலுள் யாய் விட்ட கன்று மேய்க்கிற்பதோ?




            அனைத்து ஆக


            வெண்ணெய்த் தெழி கேட்கும் அண்மையால், சேய்த்து அன்றி,
            அண்ண அணித்து ஊர் ஆயின், நன்பகல் போழ்து ஆயின்,
            கண் நோக்கு ஒழிக்கும் கவின் பெறு பெண் நீர்மை
            மயில் எருத்து வண்ணத்து மாயோய்! மற்று இன்ன
            வெயிலொடு, எவன், விரைந்து சேறி? உது காண்.


            பிடி துஞ்சு அன்ன அறை மேல, நுங்கின்
            தடி கண் புரையும் குறும் சுனை ஆடிப்,
            பனிப் பூம் தளவொடு முல்லை பறித்துத்,
            தனிக் காயாம் தண் பொழில், எம்மொடு வைகிப்,
            பனிப் படச் செல்வாய், நும் ஊர்க்கு.




            இனிச் செல்வேம் யாம்;


            மா மருண்டன்ன மழைக் கண் சி(ற்)று ஆய்த்தியர்
            நீ மருட்டும் சொல்க் கண் மருள்வார்க்கு உரை, அவை;
            ஆ முனியா ஏறு போல் வைகல், பதின்மரைக்
            காமுற்றுச் செல்வாய்; ஓர் கண் குத்தி கள்வனை;
            நீ எவன் செய்தி, பிறர்க்கு?




            யாம் எவன் செய்தும், நினக்கு?


            கொலை உண் கண் கூர் எயிற்றுக் கொய் தளிர் மேனி,
            இனை வனப்பின், மாயோய்! நின்னின் சிறந்தார்
            நில உலகத்து இன்மை தெளி; நீ வருதி;
            மலையொடு மார்பு அமைந்த செல்வன் அடியைத்
            தலையினால் தொட்டு உற்றேன், சூள்.
            ஆங்கு உணரார் நேர்ப; அது பொய்ப்பாய் நீ; ஆயின் -
            தேம் கொள் பொருப்பன் சிறுகுடி எம் ஆயர்
            வேந்து ஊட்டு அரவத்து, நின் பெண்டிர் காணாமை,
            காஞ்சித் தாது உக்கன்ன தாது எரு மன்றத்துத்
            தூங்கும் குரவையுஉள் நின் பெண்டிர் கேளாமை,
            ஆம்பல் குழலால் பயிர் பயிர் - எம் படப்பைக்
            காஞ்சிக் கீழ் செய்தேம் குறி.




            109 கார் ஆரப் பெய்த கடி கொள் வியன் புலத்துப்
            பேராது சென்று, பெரும் பதவப் புல் மாந்தி,
            நீர் ஆர் நிழல குடம் சுட்டு இனத்து உள்ளும்
            போர் ஆரா ஏற்றின், பொரு நாகு, இள பாண்டில்
            தேர் ஊரச் செம்மாந்தது போல், மதைஇனள் -
            பேர் ஊரும் சி(ற்)று ஊரும் கௌவை எடுப்பவள் போல்,
            மோரோடு வந்தாள் - தகை கண்டை; யாரோடும்
            சொல்லியாள் அன்றே வனப்பு!


            பண்ணித் தமர் தந்து ஒரு புறம் தைஇய
            கண்ணி எடுக்கல்லாக் கோடு ஏந்து அகல் அல்குல் -
            புண் இல்லார் புண் ஆக நோக்கும்; முழு மெய்யும்
            கண்ணளோ? - ஆய மகள்!
            இவள் தான் திருத்தாச் சுமட்டினள், ஏனைத் தோள் வீசி
            வரிக் கூழ வட்டி தழீஇ, அரிக் குழை
            ஆடல் தகையள்; கழுத்தினும் வாலிது
            நுண்ணிதாத் தோன்றும், நுசுப்பு.
            இடை தெரியா ஏஎர் இருவரும் தம் தம்
            உடை வனப்பு எல்லாம் இவட்கு ஈத்தார் கொலோ?
            படை இடுவான் மன் கண்டீர், காமன் - மடை அடும்
            பாலொடு கோட்டம் புகின்,
            இவள் தான், வருந்த நோய் செய்து இறப்பின் அல்லால், மருந்து அல்லள் -
            'யார்க்கும் அணங்கு ஆதல் சான்றாள்' என்று ஊர்ப் பெண்டிர்,
            'மாங்காய் நறும் காடி கூட்டுவேம், யாங்கும்
            எழு நின் கிளையொடு போக' என்று, தம் தம்
            கொழுநரைப் போகாமல் காத்து, முழு நாளும்,
            வாயில் அடைப்ப, வரும்.




            110 கடி கொள் இரும் காப்பில் புல் இனத்து ஆயர்
            குடி தொறும் நல்லாரை வேண்டுதி - எல்லா! -
            இடு தேள் மருந்தோ, நின் வேட்கை? தொடுதரத்
            துன்னித் தந்தாங்கே நகை குறித்து, எம்மைத்
            திளைத்தற்கு எளியமாக் கண்டை. 'அளைக்கு எளியாள்
            வெண்ணெய்க்கும் அன்னள்' எனக் கொண்டாய் - ஒள் நுதால்
            ஆங்கு நீ கூறின், அனைத்து ஆக; நீங்குக;
            அச்சத்தான் மாறி, அசைவினான் போத்தந்து
            நிச்சம் தடுமாறும் - மெல் இயல் ஆய் மகள்!
            மத்தம் பிணித்த கயிறு போல் நின் நலம்
            சுற்றிச் சுழலும் என் நெஞ்சு.


            விடிந்த பொழுதினும் இல் வயின் போகாது,
            கொடும் தொழுவினுள் பட்ட கன்றிற்குச் சூழும்
            கடும் சூல் ஆ நாகு போல், நின் கண்டு நாளும்
            நடுங்கு அஞர் உற்றது - என் நெஞ்சு.


            எவ்வம் மிகுதர, எம் திறத்து, எஞ்ஞான்றும்,
            நெய் கடை பாலின் பயன் யாதும் இன்று ஆகிக்,
            கை தோயல் மாத்திரை அல்லது, செய்தி
            அறியாது - அளித்து என் உயிர்.
            அன்னையோ? - மன்றத்துக் கண்டாங்கே, 'சான்றார் மகளிரை
            இன்றி அமையேன்' என்று, இன்னவும் சொல்லுவாய்;
            நின்றாய்; நீ சென்றீ; எமர் காண்பர்; நாளையும்
            கன்றொடு சேறும், புலத்து.




            111 தீம் பால் கறந்த கலம் மாற்றக், கன்று எல்லாம்
            தாம்பின் பிணித்து, மனை நிறீஇ, யாய் தந்த
            பூம் கரை நீலம் புடை தாழ மெய் அசைஇ, பாங்கரும்
            முல்லையும் தாய பாட்டம் கால் - தோழி! - நம்
            புல் இனத்து ஆயர் மகளிரோடு எல்லாம்
            ஒருங்கு விளையாட, அவ் வழி வந்த
            குருந்தம் பூம் கண்ணிப் பொதுவன், மற்று என்னை,
            'முற்று இழை ஏஎர் மட நல்லாய்! நீ ஆடும்
            சிற்றில் புனைகோ சிறிது?' என்றான்; 'எல்லா! நீ
            'பெற்றேம் யாம்' என்று பிறர் செய்த இல் இருப்பாய்;
            கற்றது இலை மன்ற காண்' என்றேன்; 'முற்று இழாய்!
            தாது சூழ் கூந்தல் தகைபெறத் தைஇய
            கோதை புனைகோ நினக்கு?' என்றான்; 'எல்லா! நீ
            ஏதிலார் தந்த பூக் கொள்வாய்; நனி மிகப்
            பேதையை மன்ற பெரிது' என்றேன்; 'மாதராய்!
            ஐய பிதிர்ந்த சுணங்கு அணி மென் முலை மேல்
            தொய்யில் எழுதுகோ மற்று?' என்றான்; 'யாம் பிறர்
            செய் புறம் நோக்கி இருத்துமோ? நீ பெரிது
            மையலை மாதோ; விடுக' என்றேன். தையலாய்!
            சொல்லிய ஆறு எல்லாம் மாறு மாறு யான் பெயர்ப்,
            அல்லாந்தான் போலப் பெயர்ந்தான் அவனை நீ
            ஆயர் மகளிர் இயல்பு உரைத்து, எந்தையும்
            யாயும் அறிய உரைத்தீயின், யான் உற்ற
            நோயும் களைகுவை மன்.




            112 யார் இவன், என்னை விலக்குவான்? நீர் உளர்
            பூம் தாமரைப் போது தந்த விரவுத் தார்க்
            கல்லாப் பொதுவனை; நீ மாறு; நின்னொடு
            சொல்லல் ஓம்பு என்றார், எமர்.
            எல்லா! 'கடாஅய கண்ணால், கலைஇய நோய் செய்யும்
            நடாஅக் கரும்பு அமன்ற தோளாரைக் காணின்,
            விடாஅல், ஓம்பு' என்றார், எமர்.
            கடாஅயார், நல்லாரைக் காணின், விலக்க, நயந்து, அவர்
            பல் இதழ் உண் கண்ணும் தோளும் புகழ் பாட,
            நல்லது கற்பித்தார் மன்ற, நுமர். பெரிதும்
            வல்லர், எமர் கண் செயல்.
            ஓஒ! வழங்காப் பொழுது நீ கன்று மேய்ப்பாய் போல்,
            வழங்கல் அறிவார் உரையாரேல், எம்மை
            இகழ்ந்தாரே அன்றோ, எமர்?
            ஒக்கும்; அறிவல் - யான் எல்லா! - விடு.
            'விடேன், யான்; என், நீ குறித்தது? - இரும் கூந்தால்!
            நின்னை, "என் முன் நின்று
            சொல்லல் ஓம்பு" என்றமை அன்றி, "அவனை நீ
            புல்லல் ஓம்பு" என்றது உடையரோ? மெல்ல
            முயங்கு, நின் முள் எயிறு உண்கும். எவன் கொலோ?
            மாயப் பொதுவன் உரைத்த உரை எல்லாம்
            வாய் ஆவது ஆயின், தலைப்பட்டாம்; பொய் ஆயின்
            சாயல் இன் மார்பில், கமழ் தார் குழைத்த நின்
            ஆய் இதழ் உண் கண் பசப்பத் தட மென் தோள்
            சாயினும் ஏஎர் உடைத்து.




            113 நலம் மிக நந்திய நய வரு தட மென் தோள்,
            அலமரல் அமர் உண் கண், அம் நல்லாய்! நீ உறீஇ,
            உலமரல் உயவு நோய்க்கு உய்யும் ஆறு உரைத்துச் செல்.
            பேர் ஏமுற்றார் போல, முன் நின்று, விலக்குவாய்
            யார் - எல்லா! நின்னை அறிந்ததூ உம் இல் வழி?


            தளிர் இயால்! என் அறிதல் வேண்டின், பகை அஞ்சாப்
            புல் இனத்து ஆயர் மகனேன், மற்று யான்.
            ஒக்கும் மன்;
            புல் இனத்து ஆயனை நீ ஆயின், குடம் சுட்டு
            நல் இனத்து ஆயர், எமர்.


            எல்லா!
            நின்னொடு சொல்லின், ஏதமோ இல்லை மன்;
            ஏதம் அன்று எல்லை வருவான் விடு.


            விடேன்,
            உடம்பட்டு நீப்பார் கிளவி மடம் பட்டு.
            மெல்லிய ஆதல் அறியினும், மெல்லியால்!
            நின் மொழி கொண்டு, யானோ விடுவேன்? - மற்று என் மொழி கொண்டு


            என் நெஞ்சம் ஏவல் செயின்?
            'நெஞ்சு ஏவல் செய்யாது' என நின்றாய்க்கு, 'எஞ்சிய
            காதல் கொள் காமம் கலக்குற' ஏதிலார்
            பொய்ம் மொழி தேறுவது என்?


            தெளிந்தேன், தெரி இழாய்! யான்.
            பல் கால், யாம் கான் யாற்று அவிர் மணல் தண் பொழில்,
            அல்கல் அகல் அறை, ஆயமொடு ஆடி,
            முல்லை குருந்தொடு முச்சி வேய்ந்து, எல்லை
            இரவு உற்றது; இன்னும் கழிப்பி; அரவு உற்று
            உருமின் அதிரும் குரல் போல், பொரு முரண்
            நல் ஏறு நாகு உடன் நின்றன,
            பல் ஆன் இன நிரை நாம் உடன் செலற்கே.




            114 வாரி, நெறிப்பட்டு, இரும் புறம் தாஅழ்ந்த
            ஓரிப் புதல்வன் அழுதனன் என்பவோ...
            புதுவ மலர் தைஇ, எமர் என் பெயரால்,
            வதுவை அயர்வாரை கண்டு, 'மதி அறியா
            ஏழையை' என்று அகல நக்கு, வந்தீயாய், நீ -
            தோழி! - அவன் உழைச் சென்று
            சென்று யான் அறிவேன்; கூறுக. மற்று இனி.
            'சொல் அறியாப் பேதை - மடவை! - மற்று எல்லா!
            நினக்கு ஒரூஉம்; மற்று என்று அகல் அகலும்; நீடு இன்று;
            நினக்கு வருவதாக் காண்பாய். அனைத்து ஆகச்
            சொல்லிய சொல்லும் வியம் கொளக் கூறு.
            தரு மணல் தாழப் பெய்து, இல் பூவல் ஊட்டி,
            எருமைப் பெடையோடு, எமர் ஈங்கு அயரும்
            பெரு மணம் எல்லாம் தனித்தே ஒழிய -
            வரி மணல் முன்துறைச் சிற்றில் புனைந்த
            திரு நுதல் ஆயத்தார் தம்முள் புணர்ந்த
            ஒரு மணம் தான் அறியும்; ஆயின் எனைத்தும்
            தெருமரல் கைவிட்டு இருக்கோ... அலர்ந்த
            விரி நீர் உடுக்கை உலகம் பெறினும்
            அரு நெறி ஆயர் மகளிர்க்கு
            இரு மணம் கூடுதல் இல் இயல்பு அன்றே?




            115 தோழி! நாம், காணாமை உண்ட கடும் கள்ளை, மெய் கூர
            நாணாது சென்று நடுங்க உரைத்தாங்குக்
            கரந்ததூஉம் கையொடு கோள் பட்டாம், கண்டாய்; நம்
            புல் இனத்து ஆயர் மகன் சூடி வந்தது ஓர்
            முல்லை ஒரு காழும் கண்ணியும், மெல்லியால்!
            கூந்தலுள் பெய்து முடித்தேன் மன்; தோழி! யாய்
            வெண்ணெய் உரைஇ விரித்த கதுப்போடே,
            அன்னையும் அத்தனும் இல்லரா, யாய் நாண,
            அன்னை முன் வீழ்ந்தன்று அப் பூ.
            அதனை வினவலும் செய்யாள்; சினவலும் செய்யாள்;
            நெருப்புக் கை தொட்டவர் போல விதிர்த்திட்டு,
            நீங்கிப்புறங்கடை போயினாள். யானும், என்
            சாந்து உளர் கூழை முடியா, நிலம் தாழ்ந்த
            பூம் கரை நீலம் தழீஇத், தளர்பு ஒல்கிப்,
            பாங்கரும் கானத்து ஒளித்தேன். - அதற்கு, எல்லா
            ஈங்கு எவன் அஞ்சுவது?
            அஞ்சல் - அவன் கண்ணி நீ புனைந்தாய் ஆயின், நமரும்
            அவன் கண் அடை சூழ்ந்தார் நின்னை. அகல் கண்
            வரைப்பில் மணல் தாழப் பெய்து, திரைப்பில்
            வதுவையும் ஈங்கே அயர்ப; அதுவே யாம்
            அல்கலும் சூழ்ந்த வினை!




            116 பாங்கு அரும் பாட்டம் கால் கன்றொடு செல்வேம் எம்
            தாம்பின் ஒரு தலை பற்றினை, ஈங்கு எம்மை
            முன்னை நின்றாங்கே விலக்கிய எல்லா! நீ
            என்னையே முற்றாய் விடு.
            விடேஎன்; தொடீஇய செல்வார்த் துமித்து, எதிர் மண்டும்
            கடு வய நாகு போல் நோக்கித் தொழு வாயில்
            நீங்கிச் சினவுவாய் மற்று.
            நீ நீங்கு, கன்று சேர்ந்தார்கண் கத ஈற்று ஆ சென்றாங்கு
            வன்கண்ணள் ஆய் வரல் ஓம்பு;
            யாய் வருக ஒன்றோ, பிறர் வருக; மற்று நின்
            கோ வரினும் இங்கே வருக; தளரேன் யான்,
            நீ அருளி நல்க பெறின்.
            நின்னை யான் சொல்லினவும் பேணாய், நினைஇ
            கனை பெயல் ஏற்றின் தலை சாய்த்து, எனையதூஉம்
            மாறு எதிர் கூறி, மயக்குப்படுகுவாய்! -
            கலத்தொடு யாம் செல்வுழி நாடிப், புலத்தும்
            வருவையால் - நாண் இலி! நீ.




            117 மாண உருக்கிய நல் பொன் மணி உறீஇ,
            பேணித் துடைத்தன்ன மேனியாய்! கோங்கின்
            முதிரா இள முகை ஒப்ப, எதிரிய
            தொய்யில் பொறித்த வன முலையாய்! மற்று, நின்
            கையது எவன்? மற்று உரை.
            'கையதை - சேரிக் கிழவன் மகளேன் யான்; மற்று இ·து ஓர்
            மாதர்ப் புலைத்தி விலை ஆகச் செய்தது ஓர்
            போழில் புனைந்த வரிப் புட்டில்' - 'புட்டில் உள் என் உள?
            காண்தக்காய்! என் காட்டிக் காண்.'
            காண், இனி; தோட்டார் கதுப்பின் என் தோழி அவரொடு
            காட்டுச் சார் கொய்த சிறு முல்லை, மற்று இவை.
            முல்லை இவை ஆயின் - முற்றிய கூழையாய்!
            எல்லிற்றுப் போழ்து ஆயின் - ஈதோளிக் கண்டேனால்;
            'செல்' என்று நின்னை விடுவேன், யான்; மற்று எனக்கு
            மெல்லியது, ஓராது அறிவு.




            ஐந்தாவது : நெய்தல் கலி
            ஆசிரியர்: நல்லாந்துவனார்
            118 வெல் புகழ் மன்னவன், விளங்கிய ஒழுக்கத்தால்,
            நல் ஆற்றின் உயிர் காத்து, நடுக்கு அறத் தான் செய்த
            தொல் வினைப் பயன் துய்ப்ப, துறக்கம் வேட்டு எழுந்தாற்போல் -
            பல் கதிர் ஞாயிறு பகல் ஆற்றி மலை சேர,
            ஆனாது கலுழ் கொண்ட உலகத்து, மற்று அவன்
            ஏனையான் அளிப்பான் போல், இகல் இருள் மதி சீப்பக்,
            குடை நிழல் ஆண்டாற்கும் ஆளிய வருவாற்கும்
            இடை நின்ற காலம் போல், இறுத்தந்த மருள் மாலை!


            மாலை நீ - தூ அறத் துறந்தாரை நினைத்தலின், கயம் பூத்த
            போது போல் குவிந்த என் எழில் நலம் எள்ளுவாய்;
            ஆய் சிறை வண்டு ஆர்ப்ப, சினைப் பூ போல் தளை விட்ட
            காதலர்ப் புணர்ந்தவர் காரிகை கடிகல்லாய்.


            மாலை நீ - தை எனக் கோவலர் தனிக் குழல் இசை கேட்டு
            பையென்ற நெஞ்சத்தேம் பக்கம் பாராட்டுவாய்;
            செவ்வழி யாழ் நரம்பு அன்ன கிளவியார் பாராட்டும்,
            பொய் தீர்ந்த புணர்ச்சியுள் புது நலம் கடிகல்லாய்.


            மாலை நீ - தகை மிக்க தாழ் சினைப் பதி சேர்ந்து புள் ஆர்ப்பப்
            பகை மிக்க நெஞ்சத்தேம் புன்மை பாராட்டுவாய்;
            தகை மிக்க புணர்ச்சியார் தாழ் கொடி நறு முல்லை
            முகை முகம் திறந்தன்ன, முறுவலும் கடிகல்லாய்.




            என ஆங்கு;
            மாலையும் அலரும் நோனாது, எம் வயின்
            நெந்ஜ்சமும் எஞ்சும்மன் தில்ல - எஞ்சி,
            உள்ளாது அமைந்தோர், உள்ளும்,
            உள் இல் உள்ளம் உள் உள் உவந்தே.




            119 அகல் ஞாலம் விளக்கும் தன் பல் கதிர் வாய் ஆக
            பகல் நுங்கியது போலப் படு சுடர் கல் சேர,
            இகல் மிகு நேமியான் நிறம் போல இருள் இவர,
            நிலவுக் காண்பது போல அணி மதி ஏர்தரக்,
            கண் பாயல் பெற்ற போல் கணைக் கால மலர் கூம்பத்
            தம் புகழ் கேட்டார் போல் தலை சாய்த்து மரம் துஞ்ச,
            முறுவல் கொள்பவை போல முகை அவிழ்பு புதல் நந்தச்
            சிறு வெதிர் குழல் போலச் சுரும்பு இமிர்ந்து இம்மெனப்,
            பறவை தம் பார்ப்பு உள்ளக், கறவை தம் பதி வயின்
            கன்று அமர் விருப்பொடு மன்று நிறை புகுதர,
            மா வதி சேர, மாலை வாள் கொள
            அந்தி அந்தணர் எதிர்கொள, அயர்ந்து
            செந்தீச் செவ் அழல் தொடங்க - வந்ததை
            வால் இழை மகளிர் உயிர் பொதி அவிழ்க்கும்
            காலை ஆவது அறியார்,
            மாலை என்மனார் மயங்கியோரே!


120 அருள் தீர்ந்த காட்சியான், அறன் நோக்கான், நயம் செய்யான்
            வெருவுற உய்த்தவன் நெஞ்சம் போல், பைபய
            இருள் தூர்பு, புலம்பு ஊரக், கனை சுடர் கல் சேர -
            உரவுத் தகை மழுங்கித் தன் இடும்பையால் ஒருவனை
            இரப்பவன் நெஞ்சம் போல் புல்லென்று, புறம் மாறிக்
            கரப்பவன் நெஞ்சம் போல், மரம் எல்லாம் இலை கூம்பத் -
            தோற்றம் சால் செக்கருள் பிறை நுதி எயிறு ஆக,
            நால் திசையும் நடுக்குறூஉம் மடங்கல் காலைக்,
            கூற்று நக்கது போலும், உட்குவரு கடு மாலை!


            மாலை நீ - உள்ளம் கொண்டு அகன்றவர் துணை தாராப் பொழுதின் கண்
            வெள்ள மான் நிறம் நோக்கி கணை தொடுக்கும் கொடியான் போல்,
            அல்லற்பட்டு இருந்தாரை அயர்ப்பிய வந்தாயோ?
            மாலை நீ - ஈரம் இல் காதலர் இகந்து, அருளா இடன் நோக்கிப்
            போர் தொலைந்து இருந்தாரைப் பாடு எள்ளி நகுவார் போல்,
            ஆர் அஞர் உற்றாரை அணங்கிய வந்தாயோ?
            மாலை நீ - கந்து ஆதல் சான்றவர் களைதாராப் பொழுதின் கண்
            வெந்தது ஓர் புண்ணின் கண் வேல் கொண்டு நுழைப்பான் போல்,
            காய்ந்த நோய் உழப்பாரைக் கலக்கிய வந்தாயோ?


            என ஆங்கு;
            இடன் இன்று அலைத்தரும் இன்னா செய் மாலை
            துனி கொள் துயர் தீர காதலர் துனை தர
            மெல்லியான் பருவத்து மேல் நின்ற கடும் பகை
            ஒல்லென நீக்கி, ஒருவாது காத்து ஓம்பும்
            நல் இறை தோன்றக், கெட்டாங்கு -
            இல்லாகின்றால் இருள் அகத்து ஒளித்தே.




            121 ஒள் சுடர் கல் சேர, உலகு ஊரும் தகையது,
            தெள் கடல் அழுவத்துத் திரை நீக்கா எழுதரூஉம்,
            தண் கதிர் மதியத்து அணி நிலா நிறைத்தரப்,
            புள் இனம் இரை மாந்திப் புகல் சேர, ஒலி ஆன்று,
            வள் இதழ் கூம்பிய மணி மருள் இரும் கழி
            பள்ளி புக்கது போலும் பரப்பு நீர்த் தண் சேர்ப்ப!


            தாங்க அரும் காமத்தைத் தணந்து நீ புறம் மாறத்
            தூங்கு நீர் இமிழ் திரை துணை ஆகி ஒலிக்குமே -
            உறையொடு வைகிய போது போல், ஒய்யென,
            நிறை ஆனாது இழிதரூஉம் நீர் நீந்து கண்ணாட்கு;


            வாராய் நீ புறம் மாற, வருந்திய மேனியாட்கு,
            ஆர் இருள் துணை ஆகி அசை வளி அலைக்குமே -
            கமழ் தண் தாது உதிர்ந்து உக, ஊழ் உற்ற கோடல் வீ
            இதழ் சோரும் குலை போல, இறை நீவு வளையாட்கு;


            இன் துணை நீ நீப்ப, இரவின் உள் துணை ஆகித்,
            தன் துணை பிரிந்து அயாஅம் தனி குருகு உசாவுமே -
            ஒள் சுடர் ஞாயிற்று விளக்கத்தான் ஒளி சாம்பும்
            நண்பகல் மதியம் போல், நலம் சாய்ந்த அணியாட்கு;


            என ஆங்கு;
            எறி திரை தந்திட, இழிந்த மீன் இன் துறை
            மறி திரை வருந்தாமல் கொண்டாங்கு, நெறி தாழ்ந்து,
            சாயினள் வருந்தியாள் இடும்பை
            பாய் பரிக் கடு திண் தேர் களையினோ இடனே.




            122 'கோதை ஆயமும் அன்னையும் அறிவுறப்,
            போது எழில் உண் கண் புகழ் நலன் இழப்பக்,
            காதல் செய்து அருளாது துறந்தார் மாட்டு, ஏது இன்றிச்,
            சிறிய துனித்தனை; துன்னா செய்து அமர்ந்தனை;
            பலவு நூறு அடுக்கினை; இனைபு ஏங்கி அழுதனை;
            அலவலை உடையை' என்றி - தோழீ !


            கேள் இனி;
            மாண் எழில் மாதர் மகளிரோடு அமைந்து அவன்
            காணும் பண்பு இலன் ஆதல் அறிவேன் மன்; அறியினும்,
            பேணி அவன் சிறிது அளித்தக் கால், என்
            நாண் இல் நெஞ்சம் நெகிழ்தலும் காண்பல்;


            இருள் உறழ் இரும் கூந்தல் மகளிரோடு அமைந்து அவன்
            தெருளும் பண்பு இலன் ஆதல் அறிவேன் மன்; அறியினும்,
            அருளி அவன் சிறிது அளித்தக் கால், என்
            மருளி நெஞ்சம் மகிழ்தலும் காண்பல்;


            ஒள் இழை மாதர் மகளிரோடு அமைந்து அவன்
            உள்ளும் பண்பு இலன் ஆதல் அறிவேன் மன்; அறியினும்,
            புல்லி அவன் சிறிது அளித்தக் கால், என்
            அல்லல் நெஞ்சம் அடங்கலும் காண்பல்;


            அதனால்;
            யாம நடுநாள் துயில் கொண்டு ஒளித்த
            காம நோயின் கழீஇய நெஞ்சம் -
            தான் அவர்பால் பட்டது ஆயின்,
            நாம் உயிர் வாழ்தலோ நகை நனி உடைத்தே!




            123 கரும் கோட்டு நறும் புன்னை மலர் சினை மிசை தொறும்
            சுரும்பு ஆர்க்கும் குரலினோடு, இரும் தும்பி இயைபு ஊத,
            ஒருங்கு உடன் இம்மென இமிர்தலின், பாடலோடு
            அரும் பொருள் மரபின் மால் யாழ் கேளா கிடந்தான் போல்,
            பெரும் கடல் துயில் கொள்ளும் வண்டு இமிர் நறு கானல் -
            காணாமை இருள் பரப்பிக் கையற்ற கங்குலான்,
            மாணா நோய் செய்தான்கண் சென்றாய்; மற்று அவனை நீ
            காணவும் பெற்றாயோ? - காணாயோ? மட நெஞ்சே!


            கொல் ஏற்றுச் சுறவு இனம் கடி கொண்ட மருள் மாலை,
            அல்லல் நோய் செய்தான்கண் சென்றாய்; மற்று அவனை நீ
            புல்லவும் பெற்றாயோ? - புல்லாயோ மட நெஞ்சே!


            வெறி கொண்ட புள் இனம் வதி சேரும் பொழுதினான்,
            செறி வளை நெகிழ்த்தான்கண் சென்றாய்; மற்று அவனை நீ
            அறியவும் பெற்றாயோ? - அறியாயோ? மட நெஞ்சே!


            என ஆங்கு;
            எல்லையும் இரவும் துயில் துறந்து, பல் ஊழ்
            அரும் படர் அவல நோய் செய்தான்கண் பெறல் நசைஇ,
            இரும் கழி ஓதம் போல் தடுமாறி,
            வருந்தினை அளிய என் மடம் கெழு நெஞ்சே!




            124 ஞாலம் மூன்று அடித் தாய முதல்வற்கு முது முறைப்
            பால் அன்ன மேனியான் அணிபெறத் தைஇய
            நீல நீர் உடை போலத், தகைபெற்ற வெண் திரை
            வால் எக்கர் வாய் சூழும் வயங்கு நீர் தண் சேர்ப்ப!


            ஊர் அலர் எடுத்து அரற்ற, உள்ளாய், நீ துறத்தலின்,
            கூரும் தன் எவ்வ நோய் என்னையும் மறைத்தாள்மன் -
            காரிகை பெற்ற தன் கவின் வாட கலுழ்பு, ஆங்கே
            பீர் அலர் அணி கொண்ட பிறை நுதல் அல்லாக்கால்;


            இணைபு இவ் ஊர் அலர் தூற்ற, எய்யாய், நீ துறத்தலின்,
            புணை இல்லா எவ்வ நோய் என்னையும் மறைத்தாள் மன் -
            துணையாருள் தகைபெற்ற தொல் நலம் இழந்து, இனி,
            அணி வனப்பு இழந்த தன் அணை மென் தோள் அல்லாக்கால்;


            இன்று இவ் ஊர் அலர் தூற்ற, எய்யாய், நீ துறத்தலின்,
            நின்ற தன் எவ்வ நோய் என்னையும் மறைத்தாள் மன் -
            வென்ற வேல் நுதி ஏய்க்கும் விறல் நலன் இழந்து, இனி,
            நின்று நீர் உகக் கலுழும் நெடும் பெரும் கண் அல்லாக்கால்;


            அதனால்;
            பிரிவு இல்லாய் போல, நீ தெய்வத்தின் தெளித்தக் கால்,
            அரிது என்னாள், துணிந்தவள் ஆய் நலம் பெயர்தரப்,
            புரி உளைக் கலி மான் தேர் கடவுபு -
            விரி தண் தார் வியல் மார்ப! - விரைக நின் செலவே!




            125 'கண்டவர் இல்', என உலகத்துள் உணராதார்,
            தங்காது தகைவு இன்றித் தாம் செய்யும் வினைகளுள்,
            நெஞ்சு அறிந்த கொடியவை மறைப்பினும், 'அறிபவர்
            நெஞ்சத்துக் குறுகிய கரி இல்லை ஆகலின்',
            வண் பரி நவின்ற வய மான் செல்வ!
            நன்கு அதை அறியினும், நயன் இல்லா நாட்டத்தால்,
            'அன்பு இலை' என வந்து கழறுவல்; ஐய! கேள்:


            மகிழ் செய் தே மொழித் தொய்யில் சூழ் இள முலை
            முகிழ் செய முள்கிய தொடர்பு, அவள் உண் கண்
            அவிழ் பனி உறைப்பவும், நல்காது விடுவாய்!
            இமிழ் திரை கொண்க! கொடியை காண் நீ;


            இலங்கு ஏர் எல் வளை ஏர் தழை தைஇ,
            நலம் செல நல்கிய தொடர்பு, அவள் சாஅய்ப்
            புலந்து அழப், புல்லாது விடுவாய்!
            இலங்கு நீர்ச் சேர்ப்ப! கொடியை காண் நீ;


            இன் மணிச் சிலம்பின் சில் மொழி ஐம்பால்
            பின்னொடு கெழீஇய தட அரவு அல்குல்
            நுண் வரி, வாட, வாராது விடுவாய்!
            தண்ணம் துறைவ! தகாஅய் காண் நீ ;




            என ஆங்கு;
            அனையள் என்று, அளிமதி, பெரும! நின் இன்று
            இறை வரை நில்லா வளையள் இவட்கு, இனிப்
            பிறை ஏர் சுடர் நுதல் பசலை
            மறையச் செல்லும், நீ மணந்தனை விடினே.




            126 பொன் மலை சுடர் சேரப், புலம்பிய இடன் நோக்கித்,
            தன் மலைந்து உலகு ஏத்தத் தகை மதி ஏர்தரச்,
            செக்கர் கொள் பொழுதினான் ஒலி நீவி, இன நாரை
            முக்கோல் கொள் அந்தணர் முது மொழி நினைவார் போல்,
            எக்கர் மேல் இறைகொள்ளும், இலங்கு நீர்த் தண் சேர்ப்ப!


            அணிச் சிறை இனக் குருகு ஒலிக்கும்கால், நின் திண் தேர்
            மணிக் குரல் என இவள் மதிக்கும்மன்: மதித்தாங்கே,
            உள் ஆன்ற ஒலியவாய் இருப்பக் கண்டு, அவை கானல்
            புள் என உணர்ந்து பின் புலம்பு கொண்டு இனையுமே;


            நீர் நீவிக் கஞன்ற பூக் கமழும்கால், நின் மார்பின்
            தார் நாற்றம் என இவள் மதிக்கும்மன்; மதித்தாங்கே,
            அலர் பதத்து அசை வளி வந்து ஒல்கக், கழிப் பூத்த
            மலர் என உணர்ந்து, பின் மம்மர் கொண்டு இனையுமே;


            நீள் நகர் நிறை ஆற்றாள், நினையுநள் வதிந்தக் கால்,
            தோள் மேலாய் என நின்னை மதிக்கும்மன்: மதித்தாங்கே,
            நனவு என புல்லும்கால், காணாளாய்க், கண்டது
            கனவு என உணர்ந்து, பின் கையற்றுக் கலங்குமே;




            என ஆங்கு;
            பல நினைந்து இனையும் பைதல் நெஞ்சின்,
            அலமரல் நோயுள் உழக்கும் என் தோழி
            மதி மருள் வாள் முகம் விளங்கப்,
            புது நலம் ஏர்தரப், பூண்க, நின் தேரே!




            127 தெரி இணர் ஞாழலும், தேம் கமழ் புன்னையும்,
            புரி அவிழ் பூவின கைதையும், செருந்தியும்,
            வரி ஞிமிறு இமிர்ந்து ஆர்ப்ப, இரும் தும்பி இயைபு ஊதச் -
            செரு மிகு நேமியான் தார் போலப் பெரும் கடல்
            வரி மணல் வாய் சூழும் வயங்கு நீர்த் தண் சேர்ப்ப;


            கொடும் கழி வளைஇய குன்று போல், வால் எக்கர்,
            நடுங்கு நோய் தீர, நின் குறி வாய்த்தாள் என்பதோ -
            கடும் பனி அறல் இகு கயல் ஏர் கண் பனி மல்க,
            இடும்பையோடு இனைபு ஏங்க, இவளை நீ துறந்ததை!


            குறி இன்றிப் பல்நாள், நின் கடும் திண் தேர் வருபதம் கண்டு,
            எறி திரை இமிழ் கானல், எதிர்கொண்டாள் என்பதோ -
            அறிவு அஞர் உழந்து ஏங்கி, ஆய் நலம் வறிது ஆகச்
            செறி வளை தோள் ஊர, இவளை நீ துறந்ததை!


            காண்வர இயன்ற இக் கவின் பெறு பனித் துறை,
            யாமத்து வந்து, நின் குறி வாய்த்தாள் என்பதோ -
            வேய் நலம் இழந்த தோள் விளங்கு இழை பொறை ஆற்றாள்,
            வாள் நுதல் பசப்பு ஊர இவளை நீ துறந்ததை!




            அதனால்;
            இறை வளை நெகிழ்ந்த எவ்வ நோய் இவள் தீர,
            'உரவுக் கதிர் தெறும்' என, ஓங்கு திரை விரைபு, தன்
            கரை அமல் அடும்பு அளித்தாஅங்கு -
            உரவு நீர்ச் சேர்ப்ப! - அருளினை அளிமே!




            128 'தோள் துறந்து, அருளாதவர் போல் நின்று,
            வாடை தூக்க, வணங்கிய தாழை
            ஆடு கோட்டு இருந்த அசை நடை நாரை,
            நளி இரும் கங்குல், நம் துயர் அறியாது,
            அளி இன்று, பிணி இன்று, விளியாது, நரலும்
            கானல் அம் சேர்ப்பனைக் கண்டாய் போலப்
            புதுவது கவினினை' என்றி ஆயின்,
            நனவின் வாரா நயன் இலாளனைக்
            கனவில் கண்டு, யான் செய்தது கேள், இனி:


            'அலந்தாங்கு அமையலென்' என்றானைப் பற்றி, 'என்
            நலம் தாராயோ?' எனத், தொடுப்பேன் போலவும்,
            கலந்து ஆங்கே என் கவின் பெற முயங்கிப்
            'புலம்பல் ஓம்பு' என, அளிப்பான் போலவும் -
            'முலை இடைத் துயிலும் மறந்தீத்தோய்' என,
            நிலை அழி நெஞ்சத்தேன் அழுவேன் போலவும்,
            'வலை உறு மயிலின் வருந்தினை, பெரிது' எனத்
            தலையுற முன் அடிப் பணிவான் போலவும் -
            கோதை கோலா இறைஞ்சி நின்ற
            ஊதை அம் சேர்ப்பனை, அலைப்பேன் போலவும்,
            'யாது என் பிழைப்பு?' என நடுங்கி, ஆங்கே,
            'பேதையை பெரிது' எனத் தெளிப்பான் போலவும்




            ஆங்கு;
            கனவினால் கண்டேன் - தோழி! - 'காண்தகக்
            கனவின் வந்த கானலம் சேர்ப்பன்
            நனவின் வருதலும் உண்டு' என,
            அனை வரை நின்றது, என் அரும் பெறல் உயிரே.




            129 தொல் ஊழி தடுமாறித் தொகல் வேண்டும் பருவத்தால்,
            பல்வயின் உயிர் எல்லாம் படைத்தான்கண் பெயர்ப்பான் போல்,
            எல் உறு தெறு கதிர் மடங்கித் தன் கதிர் மாய,
            நல் அற நெறி நிறீஇ உலகு ஆண்ட அரசன் பின்,
            அல்லது மலைந்திருந்து அற நெறி நிறுக்கல்லா
            மெல்லியான் பருவம் போல், மயங்கு இருள் தலை வர:
            எல்லைக்கு வரம்பு ஆய, இடும்பை கூர், மருள் மாலை -


            பாய் திரைப் பாடு ஓவாப் பரப்பு நீர் பனிக் கடல்! -
            'தூ அற துறந்தனன் துறைவன்' என்று, அவன் திறம்
            நோய் தெற உழப்பார்கண் இமிழ்தியோ? எம் போலக்
            காதல் செய்து அகன்றாரை உடையையோ? - நீ.


            மன்று இரும் பெண்ணை மடல் சேர் அன்றில்! -
            'நன்று அறை கொன்றனர், அவர்' எனக் கலங்கிய
            என் துயர் அறிந்தனை நரறியோ? எம் போல
            இன் துணைப் பிரிந்தாரை உடையையோ? - நீ.


            பனி இருள் சூழ்தரப் பைதல் அம் சிறு குழல்! -
            'இனி வரின், உயரும் மன் பழி' எனக் கலங்கிய
            தனியவர் இடும்பை கண்டு இனைதியோ? எம் போல
            இனிய செய்து அகன்றாரை உடையையோ? - நீ




            என ஆங்கு;
            அழிந்து, அயல் அறிந்த எவ்வம் மேற்படப்
            பெரும் பேதுறுதல் களைமதி, பெரும!
            வருந்திய செல்லல் தீர்த்த திறன் அறி ஒருவன்
            மருந்து அறைகோடலின் கொடிதே, யாழ நின்
            அருந்தியோர் நெஞ்சம் அழிந்து உக விடினே.




            130 'நயனும் வாய்மையும் நன்னர் நடுவும்
            இவனின் தோன்றிய இவை' என இரங்கப்,
            புரை தவ நாடிப் பொய் தபுத்து, இனிது ஆண்ட
            அரைசனோடு உடன் மாய்ந்த நல் ஊழிச் செல்வம் போல்,
            நிரை கதிர்க் கனலி பாடொடு பகல் செலக்
            கல்லாது முதிர்ந்தவன் கண் இல்லா நெஞ்சம் போல்,
            புல் இருள் பரத்தரூஉம் - புலம்பு கொள் மருள் மாலை.




            இம் மாலை;
            ஐயர் அவிர் அழல் எடுப்ப, அரோ, என்
            கையறு நெஞ்சம் கனன்று தீ மடுக்கும்!


            இம் மாலை;
            இரும் கழி மா மலர் கூம்ப, அரோ, என்
            அரும் படர் நெஞ்சம் அழிவொடு கூம்பும்!


            இம் மாலை;
            கோவலர் தீம் குழல் இனைய, அரோ என்
            பூ எழில் உண் கண் புலம்பு கொண்டு இனையும்!




            என ஆங்கு;
            படுசுடர் மாலையொடு பைதல் நோய் உழப்பாளைக்,
            குடி புறங்காத்து ஓம்பும் செம் கோலான் வியன் தானை
            விடுவழி விடுவழிச் சென்றாங்கு, அவர்
            தொடுவழித் தொடுவழி நீங்கின்றால் பசப்பே.




            131 பெரும் கடல் தெய்வம் நீர் நோக்கித் தெளித்து, என்
            திருந்து இழை மென் தோள் மணந்தவன் செய்த
            அரும் துயர் நீக்குவேன் போல்மன் - பொருந்துபு
            பூக் கவின் கொண்ட புகழ் சால் எழில் உண் கண்,
            நோக்கும்கால் நோக்கின் அணங்கு ஆக்கும், சாயலாய்! தாக்கி
            இன மீன் இகல் மாற வென்ற சின மீன்
            எறி சுறா வான் மருப்பு கோத்து, நெறி செய்த
            நெய்தல் நெடு நார்ப் பிணித்து யாத்துக் கை உளர்வின்
            யாழ் இசை கொண்ட இன வண்டு இமிர்ந்து ஆர்ப்பத்
            தாழாது உறைக்கும் தட மலர்த் தண் தாழை
            வீழ் ஊசல் தூங்க பெறின்.


            மாழை, மட மான் பிணை இயல் வென்றாய்! நின் ஊசல்
            கடைஇ யான் இகுப்ப, நீடு ஊங்காய் தட மென் தோள்
            நீத்தான் திறங்கள் பகர்ந்து.
            நாணின கொல் தோழி? நாணின கொல் தோழி?
            இரவு எலாம் நல்தோழி நாணின - என்பவை 6
            வாள் நிலா ஏய்க்கும் வயங்கு ஒளி எக்கர் மேல்,
            ஆனாப் பரிய அலவன் அளை புகூஉம்...
            கானல் கமழ் ஞாழல் வீ ஏய்ப்பத் தோழி! என்
            மேனி சிதைத்தான் துறை.


            மாரி வீழ் இரும் கூந்தல், மதைஇய நோக்கு எழில் உண்கண்
            தாழ் நீர முத்தின் தகை ஏய்க்கும் முறுவலாய்!
            தேயா நோய் செய்தான் திறம் கிளந்து நாம் பாடும்
            சேய் உயர் ஊசல்சீர் நீ ஒன்று பாடித்தை.
            பார்த்து உற்றன, தோழி! பார்த்து உற்றன, தோழி!
            இரவு எலாம், நல்தோழி! பார்த்து உற்றன - என்பவை,
            'தன் துணை இல்லாள் வருந்தினாள் கொல்?' என,
            இன் துணை அன்றில் இரவின் அகவாவே -
            அன்று, தான் ஈர்த்த கரும்பு அணி வாட, என்
            மென்தோள் ஞெகிழ்த்தான் துறை.


            கரை கவர் கொடும் கழிக் கண்கவர் புள் இனம்
            திரை உறப் பொன்றிய புலவு மீன் அல்லதை,
            இரை உயிர் செகுத்து உண்ணாத் துறைவனை யாம் பாடும்
            அசை வரல் ஊசல்சீர் அழித்து ஒன்று பாடித்தை.
            அருளின கொல் தோழி? அருளின கொல் தோழி?
            இரவு எலாம், தோழி! அருளின - என்பவை,
            கணம் கொள் இடு மணல் காவி வருந்தப்
            பிணங்கு இரு மோட்ட திரை வந்து அளிக்கும் -
            மணம் கமழ் ஐம்பாலார் ஊடலை ஆங்கே
            வணங்கி உணர்ப்பான் துறை.




            என, நாம்
            பாட, மறை நின்று கேட்டனன், நீடிய
            வால் நீர்க் கிடக்கை வயங்கு நீர்ச் சேர்ப்பனை
            யான் என உணர்ந்து, நீ நனி மருளத்
            தேன் இமிர் புன்னை பொருந்தித்,
            தான் ஊக்கினன், அவ் ஊசலை வந்தே.




            132 உரவு நீர்த் திரை பொர ஓங்கிய எக்கர் மேல்,
            விரவுப் பல் உருவின வீழ் பெடை துணை ஆக,
            இரை தேர்ந்து உண்டு, அசாவிடூஉம் புள் இனம் இறைகொள -
            முரைசு மூன்று ஆள்பவர் முரணியோர் முரண் தப,
            நிரை களிறு இடைபட, நெறி யாத்த இருக்கை போல்
            சிதைவு இன்றிச் சென்றுழிச் சிறப்பு எய்தி, வினை வாய்த்துத்
            துறைய கலம் வாய் சூழும் துணி கடல் தண் சேர்ப்ப!


            புன்னைய நறும் பொழில் புணர்ந்தனை இருந்தக்கால்
            'நல் நுதால் அஞ்சல் ஓம்பு' என்றதன் பயன் அன்றோ -
            பாயின பசலையால், பகல் கொண்ட சுடர் போன்றாள்,
            மாவின தளிர் போலும் மாண் நலம் இழந்ததை?


            பல்மலர் நறும் பொழில் பழி இன்றிப் புணர்ந்தக்கால்
            'சின் மொழி! தெளி' எனத் தேற்றிய சிறப்பு அன்றோ -
            வாடுபு வனப்பு ஓடி வயக்கு உறா மணி போன்றாள்
            நீடு இறை நெடு மென்தோள் நிரை வளை நெகிழ்ந்தந்தை?


            அடும்பு இவர் அணி எக்கர் ஆடி நீ, மணந்தக்கால்
            'கொடும் குழாய்! தெளி' எனக் கொண்டதன் கொளை அன்றோ -
            பொறை ஆற்றா நுசுப்பினால், பூ வீந்த கொடி போன்றாள் 8
            மறை பிறர் அறியாமை மாணா நோய் உழந்ததை?




            என ஆங்கு -
            வழிபட்ட தெய்வம்தான் வலி எனச் சார்ந்தார்கண்
            கழியும் நோய் கைம்மிக அணங்கு ஆகியது போலப்,
            பழி பரந்து அலர் தூற்ற, என் தோழி
            அழி படர் அலைப்ப, அகறலோ கொடிதே!




            133 மா மலர் முண்டகம் தில்லையோடு ஒருங்கு உடன்
            கானல் அணிந்த உயர் மணல் எக்கர் மேல்,
            சீர் மிகு சிறப்பினோன் மர முதல் கை சேர்த்த
            நீர் மலி கரகம் போல் பழம் தூங்கு முடத் தாழைப்
            பூ மலர்ந்தவை போலப், புள் அல்கும் துறைவ! கேள்:


            'ஆற்றுதல்' என்பது, ஒன்று அலந்தவர்க்கு உதவுதல்;
            'போற்றுதல்' என்பது, புணர்ந்தாரை பிரியாமை;
            'பண்பு' எனப்படுவது, பாடு அறிந்து ஒழுகுதல்;
            'அன்பு' எனப்படுவது, தன் கிளை செறாஅமை;
            'அறிவு' எனப்படுவது, பேதையார் சொல் நோன்றல்;
            'செறிவு' எனப்படுவது, கூறியது மறாஅமை;
            'நிறை' எனப்படுவது, மறை பிறர் அறியாமை;
            'முறை' எனப்படுவது, கண்ணோடாது உயிர் வௌவல்;
            'பொறை' எனப்படுவது, போற்றாரை பொறுத்தல்.


            ஆங்கு அதை அறிந்தனிர் ஆயின், என் தோழி
            நல் நுதல் நலன் உண்டு துறத்தல் - கொண்க! -
            தீம் பால் உண்பவர் கொள் கலம் வரைதல்;
            நின்தலை வருந்தியாள் துயரம்
            சென்றனை களைமோ, பூண்க, நின் தேரே!




            134 மல்லரை மறம் சாய்த்த மலர் தண் தார் அகலத்தோன்
            ஒல்லாதார் உடன்று ஓட, உருத்து, உடன் எறிதலின்,
            கொல் யானை அணி நுதல் அழுத்திய ஆழி போல்,
            கல் சேர்பு ஞாயிறு கதிர் வாங்கி மறைதலின்,
            இரும் கடல் ஒலித்து ஆங்கே இரவுக் காண்பது போலப், 5
            பெரும் கடல் ஓத நீர் வீங்குபு கரை சேரப்,
            போஒய வண்டினால் புல்லென்ற துறையவாய்ப்
            பாயல் கொள்பவை போலக் கய மலர் வாய் கூம்ப,
            ஒரு நிலையே நடுக்குற்று இவ் உலகு எலாம் அச்சுற,
            இரு நிலம் பெயர்ப்பு அன்ன, எவ்வம் கூர் மருள் மாலை;


            தவல் இல் நோய் செய்தவர்க் காணாமை நினைத்தலின், 1
            இகல் இடும் பனி தின, எவ்வத்துள் ஆழ்ந்து, ஆங்கே,
            கவலை கொள் நெஞ்சினேன் கலுழ் தரக், கடல் நோக்கி,
            அவலம் மெய்க் கொண்டது போலும் - அ·து எவன் கொலோ?


            நடுங்கு நோய் செய்தவர் நல்காமை நினைத்தலின்,
            கடும் பனி கைம்மிகக் கையாற்றுள் ஆழ்ந்து, ஆங்கே,
            நடுங்கு நோய் உழந்த என் நலன் அழிய, மணல் நோக்கி,
            இடும்பை நோய்க்கு இகுவன போலும் - அ·து எவன் கொலோ?


            வையினர் நலன் உண்டார் வாராமை நினைத்தலின்,
            கையறு நெஞ்சினேன் கலக்கத்துள் ஆழ்ந்து, ஆங்கே,
            மையல் கொள் நெஞ்சொடு மயக்கத்தால், மரன் நோக்கி,
            எவ்வத்தால் இயன்ற போல் இலை கூம்பல் எவன் கொலோ?




            என ஆங்கு;
            கரை காணாப் பௌவத்துக் கலம் சிதைந்து ஆழ்பவன்
            திரை தரப் புணை பெற்றுத், தீது இன்றி உய்ந்தாங்கு
            விரைவனர் காதலர் புகுதர,
            நிரை தொடி துயரம் நீங்கின்றால் விரைந்தே.




            135 துணை புணர்ந்து எழுதரும் தூ நிற வலம்புரி
            இணை திரள் மருப்பு ஆக எறி வளி பாகனா -
            அயில் திணி நெடும் கதவு அமைத்து, அடைத்து அணி கொண்ட
            எயில் இடு களிறே போல் இடு மணல் நெடு கோட்டைப்
            பயில் திரை, நடு நன்னாள், பாய்ந்து உறூஉம் துறைவ! கேள்:


            கடி மலர்ப் புன்னைக் கீழ் காரிகை தோற்றாளைத்
            தொடி நெகிழ்த்த தோளளாத் துறப்பாயால், மற்று நின்
            குடிமைக் கண் பெரியது ஓர் குற்றமாய்க் கிடவாதோ?


            ஆய் மலர்ப் புன்னைக் கீழ் அணி நலம் தோற்றாளை
            நோய் மலி நிலையளாத் துறப்பாயால், மற்று நின்
            வாய்மைக் கண் பெரியது ஓர் வஞ்சமாய்க் கிடவாதோ?


            திகழ் மலர்ப் புன்னைக் கீழ் திரு நலம் தோற்றாளை
            இகழ் மலர்க் கண்ணளாத் துறப்பாயால், மற்று நின்
            புகழ்மைக் கண் பெரியது ஓர் புகர் ஆகி கிடவாதோ?




            என ஆங்கு;
            சொல்லக் கேட்டனை ஆயின், வல்லே,
            அணி கிளர் நெடு வரை அலைக்கும் நின் அகலத்து,
            மணி கிளர் ஆரம் தாரொடு துயல்வர
            உயங்கினள் உயிர்க்கும் என் தோழிக்கு
            இயங்கு ஒலி நெடும் திண் தேர் கடவுமதி விரைந்தே!




            136 இவர் திமில், எறி திரை ஈண்டி வந்து அலைத்தக்கால்,
            உவறு நீர் உயர் எக்கர், அலவன் ஆடு அளை வரித்,
            தவல் இல் தண் கழகத்துத் தவிராது வட்டிப்பக்,
            கவறு உற்ற வடு ஏய்க்கும், காமரு பூங் கடல் சேர்ப்ப!


            முத்து உறழ் மணல் எக்கர் அளித்தக்கால், முன் ஆயம்
            பத்து உருவம் பெற்றவன் மனம் போல, நந்தியாள் -
            அத் திறத்து நீ நீங்க, அணி வாடி, அவ் ஆயம்
            வித்தத்தால் தோற்றான் போல், வெய் துயர் உழப்பவோ?


            முடத் தாழை முடுக்கருள் அளித்தக்கால், வித்தாயம்
            இடைத் தங்கக் கண்டவன் மனம் போல, நந்தியாள் -
            கொடைத் தக்காய்! நீ ஆயின், நெறி அல்லாக் கதி ஓடி
            உடைப் பொதி இழந்தான் போல் உறு துயர் உழப்பவோ?


            நறு வீ தாழ் புன்னைக் கீழ் நயந்து நீ அளித்தக்கால்,
            மறு வித்தம் இட்டவன் மனம் போல, நந்தியாள் -
            அறிவித்து நீ நீங்கக் கருதியாய்க்கு, அப் பொருள்
            சிறு வித்தம் இட்டான் போல், செறி துயர் உழப்பவோ?




            ஆங்கு,
            கொண்டு பலர் தூற்றும் கௌவை அஞ்சாய்
            தீண்டற்கு அருளித் திறன் அறிந்து, எழீஇப்
            பாண்டியம் செய்வான் பொருளினும்
            ஈண்டுக, இவள் நலம்; ஏறுக, தேரே!




            137 அரிதே, தோழி! நாண் நிறுப்பாம் என்று உணர்தல்;
            பெரிதே காமம்; என் உயிர் தவச் சிறிதே;
            பலவே யாமம்; பையுளும் உடைய;
            சிலவே, நம்மோடு உசாவும் அன்றில்;
            அழல் அவிர் வயங்கு இழை ஒலிப்ப, உலமந்து,
            எழில் எஞ்சு மயிலின் நடுங்கிச், சேக்கையின்
            அழல் ஆகின்று, அவர் நக்கதன் பயனே.


            மெல்லிய நெஞ்சு பையுள் கூரத், தம்
            சொல்லினான் எய்தமை அல்லது, அவர் நம்மை
            வல்லவன் தைஇய வாக்கு அமை கடு விசை
            வில்லினான் எய்தலோ இலர்மன்; ஆய் இழை!
            வில்லினும் கடிது, அவர் சொல்லினுள் பிறந்த நோய்.


            நகை முதல் ஆக, நட்பினுள் எழுந்த
            தகைமையின் நலிதல் அல்லது, அவர் நம்மை
            வகைமையின் எழுந்த தொல் முரண் முதல் ஆகப்,
            பகைமையின் நலிதலோ இலர்மன்; ஆய் இழை!
            பகைமையின் கடிது, அவர் தகைமையின் நலியும் நோய்.


            'நீயலேன்' என்று என்னை அன்பினால் பிணித்துத், தம்
            சாயலின் சுடுதல் அல்லது, அவர் நம்மைப்
            பாய் இருள் அற நீக்கும் நோய் தபு நெடும் சுடர்த்
            தீயினால் சுடுதலோ இலர்மன்; ஆய் இழை!
            தீயினும் கடிது அவர் சாயலின் கனலும் நோய்.




            ஆங்கு -
            அன்னர் காதலர் ஆக, அவர் நமக்கு
            இன் உயிர் போத்தரும் மருத்துவர் ஆயின்,
            யாங்கு ஆவது கொல்? - தோழி! எனையதூஉம்.
            தாங்குதல் வலித்தன்று ஆயின்,
            நீங்க அரிது உற்றஅன்று, அவர் உறீஇய நோயே.




            138 எழில் மருப்பு எழில் வேழம் இகுதரு கடாத்தால்
            தொழில் மாறித் தலை வைத்த தோட்டி கை நிமிர்ந்தாங்கு,
            அறிவும், நம் அறிவு ஆய்ந்த அடக்கமும், நாணொடு,
            வறிது ஆகப் பிறர் என்னை நகுபவும், நகுபு உடன்
            மின் அவிர் நுடக்கமும் கனவும் போல், மெய் காட்டி -
            என் நெஞ்சம் என்னோடு நில்லாமை நனி வௌவித்
            தன் நலம் கரந்தாளைத் தலைப்படும் ஆறு எவன் கொலோ?
            மணிப் பீலி சூட்டிய நூலொடு மற்றை
            அணிப் பூளை, ஆவிரை, எருக்கொடு, பிணித்து யாத்து,
            மல்லல் ஊர் மறுகின் கண் இவள் பாடும், இ·து ஒத்தன் -
            எல்லீரும் கேட்டீமின் என்று.


            படரும், பனை ஈன்ற மாவும் - சுடர் இழை
            நல்கியாள் நல்கியவை;
            பொறை என் வரைத்து அன்றிப் பூ நுதல் ஈத்த
            நிறை அழி காம நோய் நீந்தி, அறை உற்ற
            உப்பு இயல் பாவை உறை உற்றது போல,
            உக்கு விடும் என் உயிர்.


            பூளை, பொல மலர் ஆவிரை - வேய் வென்ற
            தோளாள் எமக்கு ஈத்த பூ;
            உரிது என் வரைத்து அன்றி, ஒள் இழை தந்த
            பரிசு அழி பைதல் நோய் மூழ்கி, எரி பரந்த
            நெய்யுள் மெழுகின் நிலையாது, பைபயத்
            தேயும் - அளித்து - என் உயிர்.


            இளையாரும், ஏதிலவரும் - உளைய, யான்
            உற்றது உசாவும் துணை.
            என்று யான் பாடக் கேட்டு,
            அன்புறு கிளவியாள் அருளி வந்து அளித்தலின் -
            துன்பத்தில் துணை ஆய மடல் இனி இவள் பெற
            இன்பத்துள் இடம்படல் என்று இரங்கினள் - அன்புற்று
            அடங்குஅரும் தோற்றத்து அரும் தவம் முயன்றோர் தம்
            உடம்பு ஒழித்து உயர் உலகு இனிது பெற்றாங்கே.




            139 'சான்றவிர் வாழியோ! சான்றவிர்! என்றும்
            பிறர் நோயும் தம் நோய் போல் போற்றி, அறன் அறிதல்
            சான்றவர்க்கு எல்லாம் கடன் ஆனால், இவ் இருந்த
            சான்றீர்! உமக்கு ஒன்று அறிவுறுப்பேன்: மான்ற
            துளி இடை மின்னுப் போல் தோன்றி, ஒருத்தி,
            ஒளியோடு உரு என்னைக் காட்டி, அளியள், என்
            நெஞ்சு ஆறு கொண்டாள், அதன் கொண்டும் துஞ்சேன்;
            அணி அலங்கு ஆவிரைப் பூவோடு எருக்கின்
            பிணையல் அம் கண்ணி மிலைந்து, மணி ஆர்ப்ப,
            ஓங்கு இரும் பெண்ணை மடல் ஊர்ந்து, என் எவ்வ நோய்
            தாங்குதல் தேற்றா இடும்பைக்கு உயிர்ப்பு ஆக
            வீங்கு இழை மாதர் திறத்து ஒன்று, நீங்காது,
            பாடுவேன், பாய் மா நிறுத்து.


            யாமத்தும் எல்லையும் எவ்வத் திரை அலைப்ப
            'மா மேலேன்' என்று, மடல் புணையா நீந்துவேன் -
            தே மொழி மாதர் உறாஅது உறீஇய
            காமக் கடல் அகப்பட்டு.


            உய்யா அரு நோய்க்கு உயவாகும் - மையல்
            உறீஇயாள் ஈத்த இம் மா.


            காணுநர் எள்ளக் கலங்கித், தலை வந்து, என்
            ஆண் எழில் முற்றி உடைத்து உள் அழித்தரும் -
            'மாண் இழை மாதராள் ஏஎர்' எனக் காமனது
            ஆணையால் வந்த படை.


            காமக் கடும் பகையின் தோன்றினேற்கு ஏமம் -
            எழில் நுதல் ஈத்த இம் மா.


            அகை எரி ஆனாது, என் ஆர் உயிர் எஞ்சும்
            வகையினால், உள்ளம் சுடுதரும் மன்னோ -
            முகை ஏர் இலங்கு எயிற்று இன் நகை மாதர்
            தகையால் தலைக்கொண்ட நெஞ்சு!


            அழல் மன்ற காம அரு நோய்; நிழல் மன்ற,
            நேர் இழை ஈத்த இம் மா.




            ஆங்கு அதை,
            அறிந்தனிர் ஆயின், சான்றவிர்! தான் தவம்
            ஒரீஇத் துறக்கத்தின் வழீஇ, ஆன்றோர்
            உள் இடப்பட்ட அரசனைப் பெயர்த்து, அவர்
            உயர்நிலை உலகம் உறீஇயாங்கு, என்
            துயர் நிலை தீர்த்தல் நும் தலைக் கடனே.




            140 கண்டவிர் எல்லாம் கதுமென வந்து, ஆங்கே,
            பண்டு அறியாதீர் போல நோக்குவீர்; கொண்டது
            மா என்று உணர்மின்; மடல் அன்று; மற்று இவை
            பூ அல்ல; பூளை, உழிந்ஞையோடு யாத்த
            புன வரை இட்ட வயங்கு தார்ப் பீலி,
            பிடி அமை நூலொடு பெய்ம் மணி கட்டி,
            அடர் பொன் அவிர் ஏய்க்கும் ஆவிரம் கண்ணி,
            நெடியோன் மகன் நயந்து தந்தாங்கு, அனைய
            வடிய வடிந்த வனப்பின், என் நெஞ்சம்
            இடிய இடைக் கொள்ளும் சாயல், ஒருத்திக்கு
            அடியுறை காட்டிய செல்வேன்; மடியன்மின்,
            அன்னேன் ஒருவனேன், யான்;
            என்னானும், பாடு எனில் பாடவும் வல்லேன், சிறிது ஆங்கே
            ஆடு எனில் ஆடலும் ஆற்றுகேன்; பாடுகோ -
            என் உள் இடும்பை தணிக்கும் மருந்து ஆக,
            நல் நுதல் ஈத்த இம் மா?


            திங்கள் அரவு உறின், தீர்க்கலார் ஆயினும்,
            தம் காதல் காட்டுவர் சான்றவர் - இன் சாயல்
            ஒண் தொடி நோய் நோக்கில் பட்ட என் நெஞ்ச நோய்
            கண்டும், கண்ணோடாது, இவ் ஊர்.


            தாங்காச் சினத்தொடு காட்டி உயிர் செகுக்கும்
            பாம்பும் அவைப் படில் உய்யும்ஆம் - பூம் கண்
            வணர்ந்து ஒலி ஐம்பாலாள் செய்த இக் காமம்
            உணர்ந்தும் உணராது இவ் ஊர்.


            வெம் சுழிப் பட்ட மகற்குக் கரை நின்றார்
            அஞ்சல் என்றாலும் உயிர்ப்பு உண்டுஆம் - அம் சீர்ச்
            செறிந்து ஏர் முறுவலாள் செய்த இக் காமம்
            அறிந்தும், அறியாது, இவ் ஊர்.




            ஆங்க,
            என் கண் இடும்பை அறீஇயினென்; நும் கண்
            தெருளுற நோக்கித் தெரியும்கால், இன்ன
            மருளுறு நோயொடு மம்மர் அகல,
            இருளுறு கூந்தலாள் என்னை
            அருளுறச் செயின், நுமக்கு அறனும்ஆர் அதுவே.




            141 அரிதினின் தோன்றிய யாக்கை புரிபு தாம்
            வேட்டவை செய்து, ஆங்குக், காட்டி மற்று ஆங்கே,
            அறம் பொருள் இன்பம் என்று அம் மூன்றின் ஒன்றன்
            திறம் சேரார் செய்யும் தொழில்கள் அறைந்தன்று -
            அணி நிலைப் பெண்ணை மடல் ஊர்ந்து, ஒருத்தி
            அணி நலம் பாடி வரற்கு.


            ஓர் ஒருகால் உள்வழியள் ஆகி, நிறை மதி
            நீருள் நிழல்போல், கொளற்கு அரியள் - போருள்
            அடல் மா மேல் ஆற்றுவேன், என்னை, மடல் மா மேல்
            மன்றம் படர்வித்தவள் - வாழி, சான்றீர்!


            பொய் தீர் உலகம் எடுத்த கொடி மிசை,
            மை அறு மண்டிலம் வேட்டனள் - வையம்
            புரவு ஊக்கும் உள்ளத்தேன் என்னை இரவு ஊக்கும்
            இன்னா இடும்பை செய்தாள் - அம்ம, சான்றீர்!


            கரந்தாங்கே இன்னா நோய் செய்யும், மற்று இ·தோ -
            பரந்த சுணங்கின் பணைத் தோளாள் பண்பு?


            இடி உமிழ் வானத்து, இரவு இருள் போழும்
            கொடி மின்னுக் கொள்வேன் என்றன்னள் - வடி நாவின்
            வல்லார் முன் சொல் வல்லேன் என்னைப் பிறர் முன்னர்க்
            கல்லாமை காட்டியவள் - வாழி, சான்றீர்!




            என்று ஆங்கே,
            வருந்த மா ஊர்ந்து, மறுகின் கண் பாடத்
            திருந்து இழைக்கு ஒத்த கிளவி கேட்டு, ஆங்கே
            பொருந்தாதார் போர் வல் வழுதிக்கு அரும் திறை
            போலக், கொடுத்தார் தமர்.




            142 புரிவு உண்ட புணர்ச்சிஉள் புல் ஆரா மாத்திரை,
            அருகுவித்து ஒருவரை அகற்றலின், தெரிவார் கண்
            செய நின்ற பண்ணின்உள் செவி சுவை கொள்ளாது,
            நயம் நின்ற பொருள் கெடப் புரி அறு நரம்பினும்
            பயன் இன்று மன்ற அம்ம, காமம் - இவள் மன்னும்,
            ஒள் நுதல் ஆயத்தார் ஓராங்குத் திளைப்பினும்,
            முள் நுனை தோன்றாமை முறுவல் கொண்டு, அடக்கித், தன்
            கண்ணினும் முகத்தினும் நகுபவள்; பெண் இன்றி
            யாவரும் தண் குரல் கேட்ப, நிரை வெண் பல்
            மீ உயர் தோன்ற, நகாஅ, நக்காங்கே,
            பூ உயிர்த்தன்ன புகழ் சால் எழில் உண் கண்
            ஆய் இதழ் மல்க அழும்.


            ஓஒ! அழிதகப் பாராதே, அல்லல் குறுகினம்;
            காண்பாம் - கனம் குழை பண்பு.
            என்று, எல்லீரும் என் செய்தீர்? என்னை நகுதிரோ?
            நல்ல நகாஅலிர் மன் கொலோ - யான் உற்ற
            அல்லல் உறீஇயான் மாய மலர் மார்பு
            புல்லிப் புணரப் பெறின்.


            'எல்லா! நீ உற்றது எவனோ மற்று? என்றீரேல், என் சிதை
            செய்தான் இவன்' என, 'உற்றது இது' என,
            எய்த உரைக்கும் உரன் அகத்து உண்டாயின்,
            பைதல ஆகி பசக்குவ மன்னோ - என்
            நெய்தல் மலர் அன்ன கண்?


            கோடு வாய் கூடாப் பிறையைப், பிறிது ஒன்று
            நாடுவேன், கண்டனென்; சிற்றில்உள் கண்டு, ஆங்கே,
            ஆடையான் மூஉய் அகப்படுப்பேன்; சூடிய,
            காணான், திரிதரும் கொல்லோ - மணி மிடற்று
            மாண் மலர் கொன்றையவன்?


            'தெள்ளியேம்' என்று உரைத்துத், தேராது, ஒரு நிலையே,
            'வள்ளியை ஆக!' என நெஞ்சை வலி உறீஇ,
            உள்ளி வருகுவர் கொல்லோ? வளைந்து யான்
            எள்ளி இருக்குவேன்மன் கொலோ? நள்இருள்
            மாந்தர் கடி கொண்ட கங்குல், கனவினால்,
            தோன்றினன் ஆகத், தொடுத்தேன்மன், யான்; தன்னைப்
            பையெனக் காண்கு விழிப்ப, யான் பற்றிய
            கை உளே மாய்ந்தான், கரந்து.


            கதிர் பகா ஞாயிறே! கல் சேர்தி ஆயின்,
            அவரை நினைத்து, நிறுத்து என் கை நீட்டித்
            தருகுவை ஆயின், தவிரும் - என் நெஞ்சத்து
            உயிர் திரியா மாட்டிய தீ.


            மை இல் சுடரே! மலை சேர்தி நீ ஆயின்,
            பௌவ நீர்த் தோன்றிப் பகல் செய்யும் மாத்திரை,
            கை விளக்கு ஆகக் கதிர் சில தாராய்! என்
            தொய்யில் சிதைத்தானைத் தேர்கு.


            சிதைத்தானைச் செய்வது எவன் கொலோ? எம்மை
            நயந்து, நலம் சிதைத்தான்.
            மன்றப் பனை மேல் மலை மாந் தளிரே! நீ
            தொன்று இவ் உலகத்துக் கேட்டும் அறிதியோ?
            மென் தோள் ஞெகிழ்த்தான் தகை அல்லால், யான் காணேன் -
            நன்று தீது என்று பிற.


            நோய் எரி ஆகச் சுடினும், சுழற்றி, என்
            ஆய் இதழ் உள்ளே கரப்பன் - கரந்தாங்கே
            நோய் உறு வெந் நீர்; தெளிப்பின், தலைக்கொண்டு
            வேவது, அளித்து இவ் உலகு.


            மெலியப் பொறுத்தேன் களைந்தீமின் - சான்றீர்! -
            நலிதரும் காமமும் கௌவையும் என்று, இவ்
            வலிதின் உயிர் காவாத் தூங்கி, ஆங்கு, என்னை
            நலியும் விழுமம் இரண்டு.




            எனப் பாடி,
            இனைந்து நொந்து அழுதனள்; நினைந்து நீடு உயிர்த்தனள்;
            எல்லையும் இரவும் கழிந்தன என்று எண்ணி, எல் இரா
            நல்கிய கேள்வன் இவன் - மன்ற, மெல்ல
            மணிஉள் பரந்த நீர் போலத் துணிவாம் -
            கலம் சிதை இல்லத்துக் காழ் கொண்டு தேற்றக்
            கலங்கிய நீர் போல் தெளிந்து நலம்பெற்றாள்,
            நல் எழில் மார்பனைச் சார்ந்து!




            143 "அகல் ஆங்கண், இருள் நீங்க, அணி நிலாத் திகழ்ந்த பின்
            பகல் ஆங்கண் பையென்ற மதியம் போல், நகல் இன்று
            நல் நுதல் நீத்த திலகத்தள், 'மின்னி
            மணி பொரு பசும் பொன் கொல்? மா ஈன்ற தளிரின் மேல்
            கணிகாரம் கொட்கும் கொல்?' என்றாங்கு அணி செல,
            மேனி மறைத்த பசலையள், ஆனாது
            நெஞ்சம் வெறியா நினையா, நிலன் நோக்கா,
            அஞ்சா, அழாஅ, அரற்றா, இ·து ஒத்தி
            என் செய்தாள் கொல்?" என்பீர் - கேட்டீமின்- பொன் செய்தேன்.


            மறையின் தன் யாழ் கேட்ட மானை அருளாது,
            அறை கொன்று, மற்று அதன் ஆர் உயிர் எஞ்ச,
            பறை அறைந்தாங்கு, ஒருவன் நீத்தான் - அவனை
            அறை நவ நாட்டில் நீர் கொண்டு தரின், யானும்
            நிறை உடையேன் ஆகுவேன் மன்ற - மறையின் என்
            மென் தோள் நெகிழ்த்தானை மேஎய், அவன் ஆங்கண்
            சென்று, சேண் பட்டது என் நெஞ்சு.


            'ஒன்றி முயங்கும்' என்று, என் பின் வருதிர்; மற்று ஆங்கே
            'உயங்கினாள்' என்று, ஆங்கு உசாதிர்; 'மற்று அந்தோ
            மயங்கினாள்!' என்று மருடிர்; கலங்கன்மின் -
            இன் உயிர் அன்னார்க்கு எனைத்து ஒன்றும் தீது இன்மை
            என் உயிர் காட்டாதோ மற்று?


            'பழி தபு ஞாயிறே! பாடு அறியாதார் கண்
            கழியக் கதழ்வை' எனக் கேட்டு, நின்னை
            வழிபட்டு இரக்குவேன் வந்தேன் - என் நெஞ்சம்
            அழியத் துறந்தானைச் சீறும்கால் என்னை
            ஒழிய விடாதீமோ என்று.


            அழிதக, மாஅம் தளிர் கொண்ட போழ்தினான், இவ் ஊரார்
            தாஅம் தளிர் சூடித் தம் நலம் பாடுப;
            ஆஅம் தளிர்க்கும் இடைச் சென்றார் மீள்தரின்,
            யாஅம் தளிர்க்குவேம் மன்.


            நெய்தல் நெறிக்கவும் வல்லன்; நெடு மென் தோள்
            பெய் கரும்பு ஈர்க்கவும் வல்லன்; இள முலை மேல்
            தொய்யில் எழுதவும் வல்லன்; தன் கையில்
            சிலை வல்லான் போலும் செறிவினான்; நல்ல
            பல வல்லன் - தோள் ஆள்பவன்.


            நினையும் என் உள்ளம் போல், நெடும் கழி மலர் கூம்ப,
            இனையும் என் நெஞ்சம் போல், இனம் காப்பார் குழல் தோன்றச்
            சாய என் கிளவி போல், செவ்வழி யாழ் இசை நிற்ப,
            போய என் ஒளியே போல், ஒரு நிலையே பகல் மாய,
            காலன் போல் வந்த கலக்கத்தோடு என் தலை
            மாலையும் வந்தன்று, இனி.


            இருளொடு யான் ஈங்கு உழப்ப, என் இன்றிப் பட்டாய்,
            அருள் இலை! வாழி! - சுடர்!
            ஈண்டு நீர் ஞாலத்துள் எம் கேள்வர் இல் ஆயின்,
            மாண்ட மனம் பெற்றார் மாசு இல் துறக்கத்து
            வேண்டிய வேண்டியாங்கு எய்துதல் வாய் எனின்,
            யாண்டும் உடையேன் இசை.


            ஊர் அலர் தூற்றும்; இவ் உய்யா விழுமத்துப்
            பீர் அலர் போல பெரியப் பசந்தன -
            நீர் அலர் நீலம் என, அவர்க்கு, அஞ்ஞான்று,
            பேர் அஞர் செய்த என் கண்.


            தன் உயிர் போலத் தழீஇ, உலகத்து
            மன் உயிர் காக்கும் இம் மன்னனும் என் கொலோ -
            இன் உயிர் அன்னானைக் காட்டி, எனைத்து ஒன்றும்
            என் உயிர் காவாதது?




            என ஆங்கு,
            மன்னிய நோயொடு மருள் கொண்ட மனத்தவள்,
            பல் மலை இறந்தவன் பணிந்து வந்து அடி சேரத்,
            தென்னவன் தெளித்த தேஎம் போல,
            இன் நகை எய்தினள், இழந்த தன் நலனே!




            144 நல் நுதாஅல்! காண்டை; நினையா, நெடிது உயிரா,
            என் உற்றாள் கொல்லோ? இ·து ஒத்தி - பல் மாண்
            நகுதரும் - தன் நாணுக் கைவிட்டு, இகுதரும்
            கண்ணீர் துடையாக், கவிழ்ந்து, நிலன் நோக்கி
            அன்ன இடும்பை பல செய்து, தன்னை
            வினவுவார்க்கு ஏதில சொல்லிக், கனவு போல்,
            தெருளும் மருளும் மயங்கி வருபவள்
            கூறுப கேளாமோ, சென்று?


            'எல்லா! நீ என் அணங்கு உற்றனை? யார் நின் இது செய்தார்?
            நின் உற்ற அல்லல் உரை', என என்னை
            வினவுவீர்! தெற்றெனக் கேண்மின்; ஒருவன்,
            'குரல் கூந்தால்! என் உற்ற எவ்வம் நினக்கு யான்
            உரைப்பனைத் தங்கிற்று, என் இன் உயிர்' என்று
            மருவு ஊட்டி, மாறியதன் கொண்டு, எனக்கு
            மருவு உழிப் பட்டது, என் நெஞ்சு.


            எங்கும் தெரிந்து அது கொள்வேன், அவன் உள் வழி.
            பொங்கு இரு முந்நீர் அகம் எல்லாம் நோக்கினை
            திங்கள்உள் தோன்றி இருந்த குறு முயால்! -
            எம்கேள் இதன் அகத்து உள்வழிக் காட்டீமோ?
            காட்டீயாய் ஆயின், கத நாய் கொளுவுவேன்;
            வேட்டுவர் உள் வழிச் செப்புவேன்; ஆட்டி
            மதியொடு பாம்பு மடுப்பேன்' மதி திரிந்த
            என் அல்லல் தீராய் எனின்.


            என்று ஆங்கே உள் நின்ற எவ்வம் உரைப்ப மதியொடு
            வெள் மழை ஓடிப் புகுதி; சிறிது என்னைக்
            கண்ணோடினாய் போறி, நீ.


            நீடு இலைத் தாழைத் துவர் மணல் கானல்உள்
            ஓடுவேன் ஓடி ஒளிப்பேன்! பொழில் தொறும்
            நாடுவேன்; கள்வன் கரந்து இருக்கற்பாலன் கொல்?
            ஆய் பூ அடும்பின் அலர் கொண்டு உதுக் காண், எம்
            கோதை புனைந்த வழி.
            உதுக் காண் - சாஅய் மலர் காட்டி, சால்பு இலான் யாம் ஆடும்
            பாவை கொண்டு ஓடியுழி.
            உதுக் காண் - தொய்யில் பொறித்த வழி.
            உதுக் காண் - 'தையால்! தேறு' எனத் தேற்றி, அறன் இல்லான்
            பைய முயங்கியுழி.
            அளிய என் உள்ளத்து, உயவுத் தேர் ஊர்ந்து,
            விளியா நோய் செய்து, இறந்த அன்புஇல் அவனைத்
            தெளிய - விசும்பினும் ஞாலத்து அகத்தும்
            வளியே! எதிர்போம் - பல கதிர் ஞாயிற்று
            ஒளி உள் வழி எல்லாம் சென்று, முனிபு எம்மை
            உண்மை நலன் உண்டு ஒளித்தானைக் காட்டீமோ;
            காட்டாயேல், மண்ணகம் எல்லாம் ஒருங்கு சுடுவேன், என்
            கண்ணீர் அழலால் தெளித்து.


            பேணான் துறந்தானை நாடும் இடம் விடாய் ஆயின் -
            பிறங்கு இரு முந்நீர்! - வெறு மணல் ஆகப்
            புறம் காலின் போக இறைப்பேன், முயலின்
            அறம் புணை ஆகலும் உண்டு.
            துறந்தானை நாடித் தருகிற்பாய் ஆயின், நினக்கு ஒன்று
            பாடுவேன், என் நோய் உரைத்து.
            புல்லிய கேளிர் புணரும் பொழுது உணரேன் -
            எல்லி ஆக, 'எல்லை' என்று ஆங்கே, பகல் முனிவேன்.
            எல்லிய காலை இரா முனிவேன்; யான் உற்ற
            அல்லல் களைவார் இலேன்.


            ஓஒ! கடலே! தெற்றெனக் கண் உள்ளே தோன்ற இமை எடுத்துப்
            'பற்றுவேன்' என்று, யான் விழிக்கும்கால் மற்றும் என்
            நெஞ்சத்துஉள் ஓடி ஒளித்து, ஆங்கே, துஞ்சா நோய்
            செய்யும், அறன் இல் அவன்.


            ஓஒ! கடலே! ஊர் தலைக்கொண்டு கனலும் கடும் தீ உள்
            நீர் பெய்த காலே சினம் தணியும்; மற்று இ·தோ
            ஈரம் இல் கேள்வன் உறீஇய காமத் தீ
            நீர் உள் புகினும் சுடும்.


            ஓஒ! கடலே! 'எற்றம் இலாட்டி என் ஏமுற்றாள்?' என்று இந் நோய்


            உற்று அறியாதாரோ நகுக! நயந்தாங்கே
            இற்றா அறியின், முயங்கலேன், மற்று என்னை
            அற்றத்து இட்டு ஆற்று அறுத்தான் மார்பு.




            ஆங்கு,
            கடலொடு புலம்புவோள் கலங்கு அஞர் தீரக்
            கெடல் அரும் காதலர் துனை தரப், பிணி நீங்கி,
            அறன் அறிந்து ஒழுகும் அங்கணாளனைத்
            திறன் இலார் எடுத்து தீ மொழி எல்லாம்
            நல் அவைஉள் படக் கெட்டாங்கு,
            இல்லாகின்று அவள் ஆய் நுதல் பசப்பே.




            145 'துனையுநர் விழைதக்க சிறப்புp போல், கண்டார்க்கு
            நனவின்உள் உதவாது நள் இருள் வேறு ஆகும்
            கனவின் நிலையின்றால், காமம்; ஒருத்தி
            உயிர்க்கும்; உசாஅம்! உலம்வரும்; ஓவாள்,
            கயல் புரை உண் கண் அரிப்ப அரி வாரப்,
            பெயல் சேர் மதி போல, வாள் முகம் தோன்ற,
            பல ஒலி கூந்தலாள் பண்பு எல்லாம் துய்த்துத்
            துறந்தானை உள்ளி அழூஉம்; அவனை
            மறந்தாள் போல் ஆலி நகூஉம்; மருளும்;
            சிறந்த தன் நாணும் நலனும் நினையாது,
            காமம் முனைஇயாள், அலந்தாள்' என்று, எனைக் காண,
            நகான்மின்; கூறுவேன், மாக்காள்! மிகாஅது,
            மகளிர் தோள் சேர்ந்த மாந்தர் துயர் கூர நீத்தலும்,
            நீள் சுரம் போகியார் வல்லை வந்து அளித்தலும்,
            ஊழ் செய்து, இரவும் பகலும் போல், வேறு ஆகி,
            வீழ்வார் கண் தோன்றும் தடுமாற்றம் ஞாலத்துள்
            வாழ்வார்கட்கு எல்லாம் வரும்;


            தாழ்பு, துறந்து, தொடி நெகிழ்த்தான் போகிய கானம்
            இறந்து எரி நையாமல், பாஅய் முழங்கி -
            வறந்து என்னை செய்தியோ, வானம்? - சிறந்த என்
            கண்ணீர்க் கடலால், கனை துளி வீசாயோ,
            கொண்மூ குழீஇ முகந்து?


            நுமக்கு எவன் போலுமோ? ஊரீர்! எமக்கும் எம்
            கண் பாயல் கொண்டு, உள்ளாக் காதலவன் செய்த
            பண்பு தர வந்த என் தொடர் நோய் வேது
            கொள்வது போலும், கடும் பகல்? ஞாயிறே!
            எல்லா கதிரும் பரப்பிப் பகலொடு
            செல்லாது நின்றீயல் வேண்டுவல்; நீ செல்லின்,
            புல்லென் மருள் மாலைப் போழ்து இன்று வந்து என்னைக்
            கொல்லாது போதல் அரிதால்; அதனொடு யான்
            செல்லாது நிற்றல் இலேன் .


            ஒல்லை எம் காதலர்க் கொண்டு, கடல் ஊர்ந்து, காலை நாள்,
            போதரின் - காண்குவேன் மன்னோ - பனியொடு
            மாலைப் பகை தாங்கி, யான்?
            இனியன் என்று ஓம்படுப்பல், ஞாயிறு! இனி,
            ஒள் வளை ஓடத் துறந்து; துயர் செய்த
            கள்வன் பால் பட்டன்று, ஒளித்து என்னை, உள்ளி -
            பெரும் கடல் புல்லெனக் கானல் புலம்ப,
            இரும் கழி நெய்தல் இதழ் பொதிந்து தோன்ற,
            விரிந்து இலங்கு வெண் நிலா வீசும் பொழுதினான்,
            யான் வேண்டு ஒருவன், என் அல்லல் உறீஇயான்;
            தான் வேண்டுபவரோடு துஞ்சும் கொல்? - துஞ்சாது
            வானும் நிலனும் திசையும் துழாவும் என்
            ஆனா படர் மிக்க நெஞ்சு.


            ஊரவர்க்கு எல்லாம் பெரு நகை ஆகி, என்
            ஆர் உயிர் எஞ்சும்மன்; அங்கு நீ சென்றீ -
            நிலவு உமிழ் வான் திங்காள்! ஆய் தொடி கொட்ப,
            அளி புறம் மாறி, அருளான் துறந்த அக்
            காதலன் செய்த கலக்குறு நோய்க்கு ஏதிலார்
            எல்லாரும் தேற்றர், மருந்து


            வினைக் கொண்டு என் காம நோய் நீக்கிய ஊரீர்!
            எனைத்தானும் எள்ளினும் எள்ளலன், கேள்வன்;
            நினைப்பினும், கண் உள்ளே தோன்றும்; அனைத்தற்கே
            ஏமராது, ஏமரா ஆறு.


            கனை இருள் வானம்! - கடல் முகந்து, என் மேல்
            உறையொடு நின்றீயல் வேண்டும்; ஒருங்கே -
            நிறை வளை கொட்பித்தான் செய்த துயரால்
            இறை இறை பொத்திற்றுத் தீ.




            எனப் பாடி,
            நோய் உடை நெஞ்சத்து எறியா, இனைபு ஏங்கி,
            "யாவிரும் எம் கேள்வன் காணீரோ?" என்பவட்கு,
            ஆர்வுற்ற பூசற்கு அறம் போல, எய்தந்தார்;
            பாயல் கொண்டு உள்ளாதவரை வரக் கண்டு,
            மாயவன் மார்பில் திருப் போல் அவள் சேர,
            ஞாயிற்று முன்னர் இருள் போல மாய்ந்தது, என்
            ஆய் இழை உற்ற துயர்.




            146 உரை செல உயர்ந்து ஓங்கிச் சேர்ந்தாரை ஒரு நிலையே
            வரை நில்லா விழுமம் உறீஇ நடுக்கு உரைத்து, தெறல் மாலை
            அரைசினும் அன்பு இன்றாம், காமம்; புரை தீர
            அன்ன மெல் சேக்கையுள் ஆராது அளித்தவன்
            துன்னி அகலத் துறந்த அணியளாய்,
            நாணும் நிறையும் உணர்கல்லாள், தோள் ஞெகிழ்பு,
            பேர் அமர் உண்கண் நிறை மல்க, அந்நீர் தன்,
            கூர் எயிறு ஆடி, குவி முலை மேல் வார்தர,
            தேர் வழி நின்று தெருமரும், ஆய் இழை
            கூறுப கேளாமோ, சென்று?


            'எல் இழாய்! எற்றி வரைந்தானை, நாணும் மறந்தாள்' என்று,
            உற்றனிர் போல, வினவுதிர்! மற்று இது
            கேட்டீமின், எல்லீரும் வந்து:
            வறம் தெற மாற்றிய வானமும் போலும்;
            நிறைந்து என்னை மாய்ப்பது ஓர் வெள்ளமும் போலும் -
            சிறந்தவன் தூ அற நீப்ப, பிறங்கி வந்து,
            என் மேல் நிலைஇய நோய்.


            'நக்கு நலனும் இழந்தாள், இவள்' என்னும்
            தக்கவிர் போலும்! இழந்திலேன் மன்னோ -
            மிக்க என் நாணும் நலனும் என் உள்ளமும்
            அக்கால் அவன் உழை ஆங்கே ஒழிந்தன!
            உக்காண் - இ·தோ உடம்பு உயிர்க்கு ஊற்று ஆகச்
            செக்கர் அம் புள்ளித் திகிரி அலவனொடு, யான்
            நக்கது, பல் மாண் நினைந்து.


            கரை காணா நோயுள் அழுந்தாதவனைப்
            புரை தவ கூறிக், கொடுமை நுவல்வீர்!
            வரைபவன் என்னின் அகலான் - அவனைத்,
            திரை தரும் முந்நீர் வளாஅகம் எல்லாம்,
            நிரை கதிர் ஞாயிற்றை, நாடு என்றேன்; யானும்
            உரை கேட்புஉழி எல்லாம் செல்வேன்; புரை தீர்ந்தான்
            யாண்டு ஒளிப்பான் கொலோ மற்று?


            மருள் கூர் பிணை போல் மயங்க, வெந்நோய் செய்யும்
            மாலையும் வந்து, மயங்கி எரி நுதி
            யாமம் தலை வந்தன்று ஆயின், அதற்கு என் நோய்
            பாடுவேன், பல்லாருள் சென்று.
            யான் உற்ற எவ்வம் உரைப்பின், பலர்த் துயிற்றும்
            யாமம், நீ துஞ்சலை மன்.
            எதிர்கொள்ளும் ஞாலம், துயில் ஆராது ஆங்கண்
            முதிர்பு என் மேல் முற்றிய வெந்நோய் உரைப்பின்
            கதிர்கள் மழுங்கி, மதியும் அதிர்வது போல்
            ஓடிச் சுழல்வது மன்.


            பேர் ஊர் மறுகில் பெரும் துயில் சான்றீரே!
            நீரைச் செறுத்து, நிறைவுற ஓம்புமின்;
            கார் தலைக்கொண்டு பொழியினும், தீர்வது
            போலாது, என் மெய் கனலும் நோய்.
            இருப்பினும் நெஞ்சம் கனலும்; செலினே,
            வருத்துறும் யாக்கை, வருந்துதல் ஆற்றேன்;
            அருப்பம் உடைத்து, என்னுள் எவ்வம் பொருத்திப்
            பொறி செய் புனை பாவை போல வறிது உயங்கிச்
            செல்வேன், விழுமம் உழந்து.




            என ஆங்கு பாட, அருள் உற்று,
            வறம் கூர் வானத்து வள் உறைக்கு அலமரும்
            புள்ளிற்கு அது பொழிந்தாஅங்கு, மற்றுத் தன்
            நல் எழில் மார்பன் முயங்கலின்
            அல்லல் தீர்ந்தன்று ஆய் இழை பண்பே.




            147 ஆறு அல்ல மொழி தோற்றி, அற வினை கலக்கிய,
            தேறுகள் நறவு உண்டார் மயக்கம் போல், காமம்
            வேறு ஒரு பாற்று ஆனது கொலோ? சீறு அடிச்
            சிலம்பு ஆர்ப்ப இயலியாள் - இவள் மன்னோ, இனி மன்னும்
            புலம்பு ஊரப் புல்லென்ற வனப்பினாள் - விலங்கு ஆக,
            வேல் நுதி உற நோக்கி, வெயில் உற, உருகும் தன்
            தோள் நலம் உண்டானைக் கெடுத்தாள் போல், தெருவில் பட்டு,
            ஊண் யாதும் இலள் ஆகி, உயிரினும் சிறந்த தன்
            நாண் யாதும் இலள் ஆகி, நகுதலும் நகூஉம்; ஆங்கே
            பெண்மையும் இலள் ஆகி அழுதலும் அழூஉம்; தோழி! ஓர்
            ஒள் நுதல் உற்றது உழைச் சென்று கேளாமோ?


            இவர் யாவர்? ஏமுற்றார் கண்டீரே! ஓஒ!
            அமையும் தவறிலீர்மன் கொலோ? - நகையின்
            மிக்க தன் காமமும் ஒன்று என்ப; அம் மா
            புது நலம் பூ வாடி அற்று, தாம் வீழ்வார்
            மதி மருள நீத்தக்கடை.


            என்னையே மூசிக், கதுமென நோக்கன்மின்; வந்து
            கலைஇய கண், புருவம், தோள், நுசுப்பு, ஏஎர்
            சில மழை போல் தாழ்ந்து இருண்ட கூந்தல், அவற்றை
            விலை வளம் மாற அறியாது, ஒருவன்
            வலை அகப்பட்டது - என் நெஞ்சு.


            வாழிய, கேளிர்!
            பலவும் சூள் தேற்றத் தெளித்தவன் என்னை
            முலை இடை வாங்கி முயங்கினன்; நீத்த
            கொலைவனைக் காணேன் கொல், யான்?
            காணினும், என்னை அறிதிர்; கதிர் பற்றி,
            ஆங்கு எதிர் நோக்குவன்- ஞாயிறே? - எம் கேள்வன்
            யாங்கு உளன் ஆயினும் காட்டீமோ? காட்டாயேல்,
            வானத்து எவன் செய்தி, நீ?


            ஆர் இருள் நீக்கும் விசும்பின் மதி போல,
            நீர் உள்ளும் தோன்றுதி, ஞாயிறே! அவ்வழித்
            தேரை தினப்படல் ஓம்பு.


            நல்கா ஒருவனை நாடி யான் கொள்வனை,
            பல் கதிர் சாம்பிப் பகல் ஒழியப், பட்டீமோ -
            செல் கதிர் ஞாயிறே! நீ .


            அறாஅல் இன்று அரி முன்கைக் கொட்கும்
            பறாஅப் பருந்தின் கண் பற்றிப் புணர்ந்தான்
            கறாஅ எருமைய காடு இறந்தான் கொல்லோ?
            உறாஅத் தகை செய்து, இவ் ஊர் உள்ளான் கொல்லோ?
            செறாஅது உளன் ஆயின், கொள்வேன்; அவனைப்
            பெறாஅது யான் நோவேன்; அவனை என் காட்டிச்
            சுறாஅக் கொடியான் கொடுமையை, நீயும்
            உறாஅ அரைச! நின் ஓலைக் கண் கொண்டீ;
            மறாஅ அரைச! நின் மாலையும் வந்தன்று;
            அறாஅ தணிக, இந்நோய்.
            தன் நெஞ்சு ஒருவற்கு இனைவித்தல் யாவர்க்கும்
            அன்னவோ - காம! நின் அம்பு?


            கையாறு செய்தானைக் காணின், கலுழ் கண்ணால்
            பையென நோக்குவேன்; தாழ் தானை பற்றுவேன்;
            ஐயம் கொண்டு, என்னை அறியான் விடுவானேல்,
            'ஒய்' எனப் பூசல் இடுவேன்மன், யான் - அவனை
            மெய் ஆகக் கள்வனோ என்று.


            வினவன்மின் ஊரவிர்! என்னை, எஞ்ஞான்றும் -
            மடாஅ நறவு உண்டார் போல, மருள
            விடாஅது உயிரொடு கூடிற்று - என் உண்கண்
            படாஅமை செய்தான் தொடர்பு.


            கனவினான் காணிய, கண்படா ஆயின்,
            நனவினான் ஞாயிறே! காட்டாய் நீ ஆயின்,
            பனை ஈன்ற மா ஊர்ந்து அவன் வரக் காமன்
            கணை இரப்பேன், கால் புல்லிக்கொண்டு.




            என ஆங்கு,
            கண் இனைபு, கலுழ்பு ஏங்கினள்;
            தோள் ஞெகிழ்பு, வளை நெகிழ்ந்தனள்;
            அன்னையோ! எல்லீரும் காண்மின்; மடவரல்
            மெல் நடை பேடை துனை தரத் தன் சேர்ந்த
            அன்ன வான் சேவல் புணர்ச்சி போல், ஒள் நுதல்
            காதலன் மன்ற அவனை வரக் கண்டு, ஆங்கு
            ஆழ் துயரம் எல்லாம் மறந்தனள், பேதை,
            நகை ஒழிந்து, நாணு மெய் நிற்ப, இறைஞ்சி,
            தகை ஆகத் தையலாள் சேர்ந்தாள் - நகை ஆக,
            நல் எழில் மார்பன் அகத்து !




            148 தொல் இயல் ஞாலத்துத் தொழில் ஆற்றி ஞாயிறு,
            வல்லவன் கூறிய வினை தலை வைத்தான் போல்,
            கல் அடைபு, கதிர் ஊன்றி, கண் பயம் கெடப் பெயர,
            அல்லது கெடுப்பவன் அருள் கொண்ட முகம் போல,
            மல்லல் நீர்த் திரை ஊர்பு, மால் இருள் மதி சீப்ப,
            இல்லவர் ஒழுக்கம் போல் இரும் கழி மலர் கூம்ப,
            செல்லும் என் உயிர் புறத்து இறுத்தந்த மருள் மாலை!




            மாலை நீ -
            இன்புற்றார்க்கு இறைச்சியாய் இயைவதோ செய்தாய்மன்;
            அன்புற்றார் அழ, நீத்த அல்லலுள், கலங்கிய
            துன்புற்றார்த் துயர் செய்தல் தக்கதோ, நினக்கு?




            மாலை நீ -
            கலந்தவர் காமத்தை கனற்றலோ செய்தாய்மன்;
            நலம் கொண்டு நல்காதார் நனி நீத்த புலம்பின் கண்
            அலந்தவர்க்கு அணங்கு ஆதல் தக்கதோ, நினக்கு?




            மாலை நீ -
            எம் கேள்வன் தருதல் உம் தருகல்லாய்; துணை அல்லை!
            பிரிந்தவர்க்கு நோய் ஆகிப் புணர்ந்தவர்க்குப் புணை ஆகித்
            திருந்தாத செயின் அல்லால் இல்லையோ, நினக்கு?




            என ஆங்கு,
            ஆய் இழை மடவரல் அவலம் அகல,
            பாய் இருள் பரப்பினை பகல் களைந்தது போலப்
            போய் அவர் மண் வௌவி வந்தனர் -
            சேய் உறை காதலர் செய் வினை முடித்தே.




            149 நிரை திமில் களிறு ஆகத் திரை ஒலி பறை ஆகக்,
            கரை சேர் புள் இனத்து அம் சிறை படை ஆக,
            அரைசு கால் கிளர்ந்தன்ன உரவு நீர்ச் சேர்ப்ப! கேள்;
            கற்பித்தான் நெஞ்சு அழுங்க பகர்ந்து உண்ணான், விச்சைக்கண்
            தப்பித்தான் பொருளே போல் தமியவே தேயுமால்;


            ஒற்கத்துள் உதவியார்க்கு உதவாதான், மற்று அவன்
            எச்சத்துள் ஆயினும், அ·து எறியாது விடாதே காண்;
            கேளிர்கள் நெஞ்சு அழுங்கக் கெழுவுற்ற செல்வங்கள்
            தாள் இலான் குடியே போல் தமியவே தேயுமால்;


            சூள் வாய்த்த மனத்தவன் வினை பொய்ப்பின், மற்று அவன்
            வாள் வாய் நன்று ஆயினும், அ·து எறியாது விடாதே காண்;




            ஆங்கு,
            அனைத்து, இனி - பெரும! - அதன் நிலை, நினைத்துக் காண்;
            சினைஇய வேந்தன் எயில் புறத்து இறுத்த
            வினை வரு பருவரல் போல,
            துனை வரு நெஞ்சமொடு வருந்தினள் பெரிதே.




            150 அயம் திகழ் நறும் கொன்றை அலங்கல் அம் தெரியலான்
            இயங்கு எயில் எயப் பிறந்த எரி போல, எவ் வாயும்,
            கனை கதிர் தெறுதலின், கடுத்து எழுந்த காம்புத் தீ
            மலை பரந்து தலைக் கொண்டு முழங்கிய முழங்கு அழல்
            மயங்கு அதர் மறுகலின், மலை தலைக்கொண்டென,
            விசும்பு உற நிவந்து அழலும், விலங்கு அரும் வெம் சுரம் -


            இறந்து தாம் எண்ணிய எய்துதல் வேட்கையால்,
            அறம் துறந்து - ஆய் இழாய்! ஆக்கத்தில் பிரிந்தவர்;
            பிறங்கு நீர் சடைக் கரந்தான் அணி அன்ன நின் நிறம்
            பசந்து, நீ இனையையாய், நீத்தலும் நீப்பவோ?


            கரி காய்ந்த கவலைத்தாய்க், கல் காய்ந்த காட்டு அகம்,
            'வெரு வந்த ஆறு' என்னார், விழுப் பொருட்கு அகன்றவர்;
            உருவ ஏற்று ஊர்தியான் ஒள் அணி நக்கன்ன, நின்
            உரு இழந்து இனையையாய், உள்ளலும் உள்ளுபவோ?


            கொதித்து உராய்க் குன்று இவர்ந்து, கொடிக் கொண்ட கோடையால்,
            'ஒதுக்கு அரிய நெறி' என்னார், ஒண் பொருட்கு அகன்றவர்;
            புதுத் திங்கள் கண்ணியான் பொன் பூண் ஞான்று அன்ன, நின்
            கதுப்பு உலறும் கவினையாய் காண்டலும் காண்பவோ?




            ஆங்கு
            அரும் பெறல் ஆதிரையான் அணிபெற மலர்ந்த
            பெரும் தண் சண்பகம் போல, ஒருங்கு அவர்
            பொய்யார் ஆகுதல் தெளிந்தனம் -
            மை ஈர் ஓதி மட மொழியோயே!